รัฐบาลไทย-ข่าวทำเนียบรัฐบาล-สรุปข่าวการประชุมคณะรัฐมนตรี  7 เมษายน 2563

วันพุธที่ 8 เมษายน 2563
พิมพ์
สรุปข่าวการประชุมคณะรัฐมนตรี  7 เมษายน 2563
พลเอก ประยุทธ์  จันทร์โอชา นายกรัฐมนตรี เป็นประธานการประชุมคณะรัฐมนตรี
http://www.thaigov.go.th
(โปรดตรวจสอบมติคณะรัฐมนตรีที่เป็นทางการจากสำนักเลขาธิการคณะรัฐมนตรีอีกครั้ง)
วันนี้ (7 เมษายน 2563) เวลา 09.00 น. ณ  ตึกสันติไมตรี (หลังนอก) ทำเนียบรัฐบาล
พลเอก ประยุทธ์  จันทร์โอชา นายกรัฐมนตรี เป็นประธานการประชุมคณะรัฐมนตรี  ซึ่งสรุปสาระสำคัญดังนี้
กฎหมาย
1.       เรื่อง     ร่างประกาศกระทรวงการคลัง เรื่อง การลดอัตราอากรและยกเว้นอากรศุลกากรตามมาตรา 12  แห่งพระราชกำหนดพิกัดอัตราศุลกากร พ.ศ. 2530 (ฉบับที่ ..) (การยกเว้นอากรขาเข้ายาสูตรผสมที่ใช้ผลิตยาต้านไวรัสเอดส์)
2.       เรื่อง     ร่างกฎกระทรวงกำหนดเขตทะเลชายฝั่ง (ฉบับที่ ..) พ.ศ. ….
3.       เรื่อง     ร่างประกาศกระทรวงพาณิชย์ เรื่อง กำหนดให้ขยะอิเล็กทรอนิกส์เป็นสินค้าที่ต้องห้ามในการนำเข้ามาในราชอาณาจักร พ.ศ. ….
4.       เรื่อง     ร่างระเบียบสำนักนายกรัฐมนตรี ว่าด้วยการจ่ายเงินค่าตอบแทนผู้แจ้งความนำจับ เงินค่าตอบแทนเจ้าหน้าที่ และเงินช่วยเหลือในการปฏิบัติงานยาเสพติด (ฉบับที่ ..) พ.ศ. ….
5.       เรื่อง     ร่างประกาศกระทรวงการคลัง เรื่อง การยกเว้นอากรศุลกากรสำหรับของที่นำเข้ามาเพื่อใช้ รักษา วินิจฉัย หรือป้องกันโรคติดเชื้อไวรัสโคโรนา 2019
เศรษฐกิจ - สังคม
6.       เรื่อง     การขอรับจัดสรรงบประมาณโครงการสินเชื่อชะลอการขายข้าวเปลือกนาปี ปีการผลิต 2562/63 (เพิ่มเติม)
7.       เรื่อง     ขออนุมัติหลักการโครงการส่งเสริมการพัฒนาโรงเรียนเอกชนสอนศาสนาอิสลาม ในโครงการตามพระราชดำริสมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ สยามบรมราชกุมารี ให้มีคุณภาพ
8.       เรื่อง     ขออนุมัติดำเนินโครงการปรับปรุงคลองยม – น่าน จังหวัดสุโขทัย
9.        เรื่อง     ขออนุมัติขยายระยะเวลาดำเนินโครงการกิ่วคอหมา จังหวัดลำปาง
10.      เรื่อง     การกำหนดอัตราค่าจ้างตามมาตรฐานฝีมือ
11.      เรื่อง     สรุปผลการดำเนินการมาตรการช่วยเหลือเยียวยาผู้ได้รับผลกระทบจากเหตุการณ์ที่จังหวัดนครราชสีมา (คณะกรรมการติดตามมาตรการช่วยเหลือเยียวยาผู้ได้รับผลกระทบจากเหตุการณ์ที่จังหวัดนครราชสีมา)
12.      เรื่อง     รายงานการพัฒนาระบบราชการไทย ประจำปี พ.ศ. 2561
13.      เรื่อง     การปรับการเปิดภาคเรียนที่หนึ่ง ปีการศึกษา 2563
14.      เรื่อง     มาตรการช่วยเหลือผู้ใช้ไฟฟ้าที่ได้รับผลกระทบจากสถานการณ์การระบาดของโรคติดเชื้อไวรัสโคโรนา 2019 (COVID-19) เพิ่มเติม
15.      เรื่อง     รายงานความคืบหน้าการดำเนินงานของกระทรวงวัฒนธรรมภายใต้สถานการณ์ฉุกเฉิน : กรณีการแพร่ระบาดของโรคติดเชื้อไวรัสโคโรนา 2019 (โควิด-19) ห้วงวันที่ 31 มีนาคม-6 เมษายน 2563
16.      เรื่อง     ขออนุมัติเงินงบประมาณรายจ่ายงบกลาง รายการเงินสำรองจ่ายเพื่อกรณีฉุกเฉินหรือจำเป็นเพื่อบริหารจัดการหน้ากากอนามัยในสถานการณ์การระบาดของโรคติดเชื้อไวรัสโคโรนา 2019 (COVID-19)
17.      เรื่อง     ขออนุมัติอัตราข้าราชการตั้งใหม่ และมาตรการเพิ่มสิทธิประโยชน์อื่นสำหรับบุคลากรกระทรวงสาธารณสุข รองรับภาวะฉุกเฉินในสถานการณ์ระบาดของโรคติดเชื้อไวรัสโคโรนา 2019 หรือโรคโควิด 19
ต่างประเทศ
18.      เรื่อง     ขอความเห็นชอบการให้สัตยาบันเพื่อเข้าเป็นภาคีอนุสัญญาว่าด้วยการจราจรทางถนน ค.ศ. 1968
19.      เรื่อง     ขอความเห็นชอบในการเข้าเป็นภาคีพิธีสาร ค.ศ. 1996 ของอนุสัญญาระหว่างประเทศว่าด้วยการป้องกันมลภาวะทางทะเลเนื่องจากการทิ้งวัสดุเหลือใช้และวัสดุอย่างอื่น ค.ศ. 1972
20.      เรื่อง     ผลการเยือนสาธารณรัฐเกาหลีของนายกรัฐมนตรีเพื่อเข้าร่วมการประชุมสุดยอดอาเซียน-สาธารณรัฐเกาหลี สมัยพิเศษ ครั้งที่ 3 และการหารือทวิภาคีกับประธานาธิบดีสาธารณรัฐเกาหลี
21.      เรื่อง     ผลการประชุมเจ้าหน้าที่อาวุโสครั้งสุดท้าย ประจำปี 2562 และผลการประชุมเจ้าหน้าที่อาวุโสเอเปคอย่างไม่เป็นทางการ ประจำปี 2563
แต่งตั้ง
22.      เรื่อง     การแต่งตั้งข้าราชการพลเรือนสามัญให้ดำรงตำแหน่งประเภทวิชาการระดับทรงคุณวุฒิ (กระทรวงสาธารณสุข)
23.      เรื่อง     การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง (กระทรวงการท่องเที่ยวและกีฬา)
24.      เรื่อง     การแต่งตั้งกรรมการผู้ทรงคุณวุฒิในคณะกรรมการสถาบันวิจัยและพัฒนาอัญมณีและเครื่องประดับแห่งชาติ
25.      เรื่อง     การแต่งตั้งประธานกรรมการและกรรมการผู้ทรงคุณวุฒิในคณะกรรมการศูนย์คุณธรรม
26.      เรื่อง     ขอความเห็นชอบในการแต่งตั้งผู้ว่าการรถไฟแห่งประเทศไทย
27.      เรื่อง     การโอนข้าราชการเพื่อแต่งตั้งให้ดำรงตำแหน่งผู้ทรงคุณวุฒิพิเศษประจำสำนักนายกรัฐมนตรี
....................
(โปรดตรวจสอบมติคณะรัฐมนตรีที่เป็นทางการจากสำนักเลขาธิการคณะรัฐมนตรีอีกครั้ง)
*******************
สำนักโฆษก   สำนักเลขาธิการนายกรัฐมนตรี โทร. 0 2288-4396
กฎหมาย
1. เรื่อง ร่างประกาศกระทรวงการคลัง เรื่อง การลดอัตราอากรและยกเว้นอากรศุลกากรตามมาตรา 12  แห่งพระราชกำหนดพิกัดอัตราศุลกากร พ.ศ. 2530 (ฉบับที่ ..) (การยกเว้นอากรขาเข้ายาสูตรผสมที่ใช้ผลิตยาต้านไวรัสเอดส์)
คณะรัฐมนตรีมีมติเห็นชอบดังนี้
1. เห็นชอบในหลักการร่างประกาศกระทรวงการคลัง เรื่อง การลดอัตราอากรและยกเว้นอากรศุลกากรตามมาตรา 12 แห่งพระราชกำหนดพิกัดอัตราศุลกากร พ.ศ. 2530 (ฉบับที่ ..) ตามที่กระทรวงการคลัง (กค.) เสนอ และให้ส่งคณะกรรมการตรวจสอบร่างกฎหมายและร่างอนุบัญญัติที่เสนอคณะรัฐมนตรีตรวจพิจารณา แล้วดำเนินการต่อไปได้
2. ให้กระทรวงการคลังรับความเห็นของสำนักงบประมาณไปพิจารณาดำเนินการต่อไปด้วย
3. ให้กระทรวงสาธารณสุขรับความเห็นของสำนักงานสภาพัฒนาการเศรษฐกิจและสังคมแห่งชาติไปพิจารณาดำเนินการต่อไปด้วย
กค. เสนอว่า
1. ปัจจุบันยาสูตรผสม เช่น โลปินาเวียร์และริโทนาเวียร์ สูตรผสมสำหรับใช้ผลิตยาต้านไวรัสเอดส์ตามประเภทย่อย 3003.90 ตามบัญชีท้ายประกาศกระทรวงการคลัง เรื่อง การลดอัตราอากรและยกเว้นอากรศุลกากรตามมาตรา 12 แห่งพระราชกำหนดพิกัดอัตราศุลกากร พ.ศ. 2530 ลงวันที่ 10 พฤศจิกายน 2560 มีอัตราอากรขาเข้าร้อยละ 10 ส่วนยาสำเร็จรูปสูตรผสมต้านไวรัสเอดส์ตามประเภทย่อย 3004.90 ได้รับยกเว้นอากรขาเข้า ประกอบกับองค์การเภสัชกรรม (อภ.) ผู้นำเข้าสินค้าสูตรผสมดังกล่าวเพื่อนำมาผลิตยาต้านไวรัสเอดส์ จึงขอให้ กค. พิจารณายกเว้นอากรขาเข้าสำหรับโลปินาเวียร์และริโทนาเวียร์ สูตรผสม ด้วย
2. กค. ได้ประชุมหารือร่วมกับหน่วยงานที่เกี่ยวข้อง ประกอบด้วย สำนักงานเศรษฐกิจการคลัง กรมศุลกากร อภ. สำนักงานคณะกรรมการอาหารและยา สมาคมอุตสาหกรรมผลิตยาแผนปัจจุบัน และสภาอุตสาหกรรมแห่งประเทศไทย เมื่อวันที่ 12 และ 27 พฤศจิกายน 2562 แล้ว และเห็นควรยกเว้นอากรขาเข้ายาสูตรผสม (ประเภทย่อย 3003.90) ที่ใช้ผลิตยาต้านไวรัสเอดส์เท่านั้น โดยไม่จำกัดเฉพาะแต่สินค้าโลปินาเวียร์และริโทนาเวียร์ สูตรผสม เพื่อให้ผู้ผลิตยาต้านไวรัสเอดส์มีความคล่องตัวในการเลือกใช้วัตถุดิบ สำหรับการพิจารณายกเว้นอากรขาเข้าสินค้า           ยาสูตรผสมที่ใช้ผลิตยาต้านไวรัสเอดส์ที่รักษาโรคอื่นได้ จะต้องใช้เวลาในการศึกษาข้อมูลยาในรายละเอียดเพิ่มเติมเพื่อไม่ให้ส่งผลกระทบต่อผู้ผลิตในประเทศ ทั้งนี้ การยกเว้นอากรขาเข้ายาสูตรผสม (ประเภทย่อย 3003.90) ที่ใช้ผลิตยาต้านไวรัสเอดส์เท่านั้น สามารถดำเนินการได้โดยการออกประกาศกระทรวงการคลัง เรื่อง การลดอัตราอากรและยกเว้นอากรศุลกากรตามมาตรา 12 แห่งพระราชกำหนดพิกัดอัตราศุลกากร พ.ศ. 2530 (ฉบับที่ ..)
3. กค. ได้ดำเนินการจัดทำประมาณการการสูญเสียรายได้และประโยชน์ที่จะได้รับตามมาตรา 27 และมาตรา 32 แห่งพระราชบัญญัติวินัยการเงินการคลังของรัฐ พ.ศ. 2561 ซึ่งการยกเว้นอากรขาเข้ายาสูตรผสม (ประเภทย่อย 3003.90) ที่ใช้ผลิตยาต้านไวรัสเอดส์เท่านั้น จะทำให้สูญเสียรายได้ภาษีอากรประมาณ 50 ล้านบาท อย่างไรก็ตามการยกเว้นอากรดังกล่าวจะส่งผลให้ลดการนำเข้ายาต้านไวรัสเอดส์สำเร็จรูป ลดภาระต้นทุนการผลิตยาต้านไวรัสเอดส์ และเพิ่มการเข้าถึงยาต้านไวรัสเอดส์ของผู้ติดเชื้อเอชไอวีและผู้ป่วยเอดส์
สาระสำคัญของร่างประกาศ
ยกเว้นอากรขาเข้ายาสูตรผสม (ประเภทย่อย 3003.90) ที่ใช้ผลิตยาต้านไวรัสเอดส์เท่านั้น ตามบัญชีท้ายประกาศกระทรวงการคลัง เรื่อง การลดอัตราอากรและยกเว้นอากรศุลกากรตามมาตรา 12 แห่งพระราชกำหนดพิกัดอัตราศุลกากร พ.ศ. 2530 ลงวันที่ 10 พฤศจิกายน 2560 ภาค 2 พิกัดอัตราอากรขาเข้า
2. เรื่อง ร่างกฎกระทรวงกำหนดเขตทะเลชายฝั่ง (ฉบับที่ ..) พ.ศ. ….
คณะรัฐมนตรีมีมติอนุมัติหลักการร่างกฎกระทรวงกำหนดเขตทะเลชายฝั่ง (ฉบับที่ ..) พ.ศ. …. ตามที่กระทรวงเกษตรและสหกรณ์ (กษ.) เสนอ และให้ส่งสำนักงานคณะกรรมการกฤษฎีกาตรวจพิจารณา แล้วดำเนินการต่อไปได้ และให้กระทรวงเกษตรและสหกรณ์รับความเห็นของกระทรวงคมนาคม สำนักงานคณะกรรมการกฤษฎีกา สำนักงานสภาพัฒนาการเศรษฐกิจและสังคมแห่งชาติ และสำนักงานสภาความมั่นคงแห่งชาติไปพิจารณาดำเนินการต่อไป
กษ. เสนอว่า
1. ได้มีกฎกระทรวงกำหนดเขตทะเลชายฝั่ง พ.ศ. 2560 โดยในข้อ 2 กำหนดให้จังหวัดชลบุรีมีเขตทะเลชายฝั่ง ดังนี้
1.1 ระยะสามไมล์ทะเลนับจากแนวชายฝั่งทะเลที่น้ำทะเลจรดแผ่นดินบริเวณชายฝั่ง
1.2 ระยะหนึ่งจุดหกไมล์ทะเลนับจากแนวชายฝั่งทะเลที่น้ำทะเลจรดแผ่นดินบริเวณชายเกาะ
ทั้งนี้ ภายในแนวเขตตามแผนที่ท้ายกฎกระทรวงหมายเลข 2/9
2. โดยที่แผนที่ท้ายกฎกระทรวงหมายเลข 2/9 ตามข้อ 1. ได้กำหนดแนวเขตทะเลชายฝั่งเป็นเส้นโค้งเว้าตามแนวชายฝั่งทะเล มีผลทำให้เกิดความไม่ชัดเจนและเป็นปัญหาสำหรับชาวประมงในการปฏิบัติตามกฎหมาย ดังนั้น เพื่อให้เกิดความชัดเจนในการแก้ไขปัญหาประโยชน์ขัดแย้งระหว่างประมงพื้นบ้านและประมงพาณิชย์ และเพื่อประโยชน์ในการบริหารจัดการทรัพยากรสัตว์น้ำในเขตทะเลชายฝั่งให้อยู่ในภาวะที่เหมาะสมและสามารถทำการประมงได้อย่างยั่งยืน จึงสมควรปรับปรุงแนวเขตทะเลชายฝั่งและแผนที่แนวเขตทะเลชายฝั่งท้ายกฎกระทรวงหมายเลข 2/9 ในส่วนจังหวัดชลบุรีเสียใหม่ ดังนี้
2.1 เขตทะเลชายฝั่ง
(1) เดิม “ระยะสามไมล์ทะเลนับจากแนวชายฝั่งทะเลที่น้ำทะเลจรดแผ่นดินบริเวณชายฝั่ง” เป็น “ระยะสองจุดเจ็ดหนึ่งไมล์ทะเลถึงสามจุดเจ็ดเจ็ดไมล์ทะเลนับจากแนวชายฝั่งทะเลที่น้ำทะเลจรดแผ่นดินบริเวณชายฝั่ง”
(2) เดิม “ระยะหนึ่งจุดหกไมล์ทะเลนับจากแนวชายฝั่งทะเลที่น้ำทะเลจรดแผ่นดินบริเวณชายเกาะ” เป็น “ระยะหนึ่งจุดห้าห้าไมล์ทะเลถึงสองจุดสามสามไมล์ทะเลจากแนวชายฝั่งทะเลที่น้ำทะเลจรดแผ่นดินบริเวณชายเกาะ”
2.2 แผนที่ท้ายกฎกระทรวงหมายเลข 2/9 เดิม “เส้นโค้งเว้าตามแนวชายฝั่งทะเล” เป็น “เส้นตรงลากผ่านจุดพิกัด” ตามเขตทะเลชายฝั่ง
ทั้งนี้ การกำหนดระยะแนวเขตทะเลชายฝั่งดังกล่าวไม่เกินระยะที่กฎหมายกำหนด
3. การปรับปรุงระยะแนวเขตทะเลชายฝั่งและแผนที่ท้ายกฎกระทรวงดังกล่าวได้มีการรับฟังความคิดเห็นจากผู้มีส่วนได้ส่วนเสียในพื้นที่ และคณะกรรมการประมงประจำจังหวัดชลบุรี ซึ่งเป็นผู้รับผิดชอบในพื้นที่ได้เห็นชอบด้วยแล้ว
จึงได้เสนอร่างกฎกระทรวงกำหนดเขตทะเลชายฝั่ง (ฉบับที่ ..) พ.ศ. …. มาเพื่อดำเนินการ
สาระสำคัญของร่างกฎกระทรวง
กำหนดให้จังหวัดชลบุรีมีเขตทะเลชายฝั่ง ดังนี้
1. ระยะสองจุดเจ็ดหนึ่งไมล์ทะเลถึงสามจุดเจ็ดเจ็ดไมล์ทะเลนับจากแนวชายฝั่งทะเลที่น้ำทะเลจรดแผ่นดินบริเวณชายฝั่ง
2. ระยะหนึ่งจุดห้าห้าไมล์ทะเลถึงสองจุดสามสามไมล์ทะเลจากแนวชายฝั่งทะเลที่น้ำทะเลจรดแผ่นดินบริเวณชายเกาะ
3. เรื่อง ร่างประกาศกระทรวงพาณิชย์ เรื่อง กำหนดให้ขยะอิเล็กทรอนิกส์เป็นสินค้าที่ต้องห้ามในการนำเข้ามาในราชอาณาจักร พ.ศ. ….
คณะรัฐมนตรีมีมติอนุมัติในหลักการร่างประกาศกระทรวงพาณิชย์ เรื่อง กำหนดให้ขยะอิเล็กทรอนิกส์เป็นสินค้าที่ต้องห้ามในการนำเข้ามาในราชอาณาจักร พ.ศ. …. ตามที่กระทรวงพาณิชย์ (พณ.) เสนอ และให้ส่งคณะกรรมการตรวจสอบร่างกฎหมายและร่างอนุบัญญัติที่เสนอคณะรัฐมนตรีตรวจพิจารณา โดยให้รับข้อสังเกตของสำนักงานคณะกรรมการกฤษฎีกาไปประกอบการพิจารณาด้วย แล้วดำเนินการต่อไปได้  และให้กระทรวงทรัพยากรธรรมชาติและสิ่งแวดล้อม กระทรวงมหาดไทย และสำนักงานคณะกรรมการส่งเสริมการลงทุนรับข้อสังเกตของกระทรวงอุตสาหกรรมไปพิจารณาดำเนินการต่อไป
สาระสำคัญของร่างประกาศ
1. กำหนดบทนิยาม “ขยะอิเล็กทรอนิกส์” หมายถึง ชิ้นส่วนอุปกรณ์ไฟฟ้าและอิเล็กทรอนิกส์หรือเศษ (ไม่รวมเศษจากเครื่องกำเนิดไฟฟ้า) ที่มีส่วนประกอบซึ่งได้แก่ ตัวเก็บประจุไฟฟ้า และแบตเตอรี่อื่น ๆ สวิตซ์ที่มีปรอทเป็นองค์ประกอบในการทำงาน เศษแก้วจากหลอดรังสีแคโทด และแอกติเวเต็ดกลาสอื่น ๆ ตัวเก็บประจุไฟฟ้าที่มีสารพีซีบี หรือที่ปนเปื้อนด้วยแคดเมียม ปรอท ตะกั่ว โพลีคลอริเนทเต็ดไบฟีนิล ซึ่งเป็นของเสียเคมีวัตถุ ตามบัญชี 5.2 ลำดับที่ 2.18 ของประกาศกระทรวงอุตสาหกรรม เรื่อง บัญชีรายชื่อวัตถุอันตราย พ.ศ. 2556 ตามกฎหมายว่าด้วยวัตถุอันตราย
2. กำหนดข้อห้าม ให้ขยะอิเล็กทรอนิกส์ตามพิกัดอัตราศุลกากรประเภท 84 และประเภท 85 เฉพาะรหัสสถิติ 899 ตามตารางที่กำหนดไว้ในบัญชีแนบท้าย เป็นสินค้าที่ต้องห้ามในการนำเข้ามาในราชอาณาจักร
3. กำหนดให้มีการใช้ดุลยพินิจของเจ้าหน้าที่รัฐ ในกรณีสงสัยว่าสินค้าใดเป็นขยะอิเล็กทรอนิกส์ ให้ พณ. พิจารณาโดยนำความเห็นของกรมโรงงานอุตสาหกรรมและกรมศุลกากรมาประกอบด้วย
4. เรื่อง ร่างระเบียบสำนักนายกรัฐมนตรี ว่าด้วยการจ่ายเงินค่าตอบแทนผู้แจ้งความนำจับ เงินค่าตอบแทนเจ้าหน้าที่ และเงินช่วยเหลือในการปฏิบัติงานยาเสพติด (ฉบับที่ ..) พ.ศ. ….
คณะรัฐมนตรีมีมติเห็นชอบในหลักการร่างระเบียบสำนักนายกรัฐมนตรี ว่าด้วยการจ่ายเงินค่าตอบแทนผู้แจ้งความนำจับ เงินค่าตอบแทนเจ้าหน้าที่ และเงินช่วยเหลือในการปฏิบัติงานยาเสพติด (ฉบับที่ ..) พ.ศ. …. ตามที่กระทรวงยุติธรรมเสนอ และให้ส่งคณะกรรมการตรวจสอบร่างกฎหมายและร่างอนุบัญญัติที่เสนอคณะรัฐมนตรีตรวจพิจารณา แล้วดำเนินการต่อไปได้  และให้กระทรวงยุติธรรมรับความเห็นของกระทรวงการคลังและสำนักงานคณะกรรมการกฤษฎีกาไปพิจารณาดำเนินการต่อไป
สาระสำคัญของร่างระเบียบ
1. กำหนดบทนิยาม ดังนี้
1.1 “เงินค่าตอบแทนเจ้าหน้าที่” หมายความว่า เงินที่จ่ายให้แก่เจ้าพนักงานผู้สืบสวนจับกุมหรือตรวจยึดเกี่ยวกับคดียาเสพติด รวมถึงเจ้าหน้าที่ผู้มีส่วนร่วมดำเนินการ จนนำไปสู่การจับกุมหรือตรวจยึด โดยเป็นข้าราชการตำรวจ ข้าราชการทหาร และข้าราชการพลเรือน ในระดับตำแหน่งที่กำหนด และให้รวมถึงเจ้าพนักงานผู้สืบสวนจับกุมหรือพนักงานสอบสวนที่สามารถขยายผลจนจับกุมผู้กระทำความผิดได้
1.2 “การขยายผล” หมายความว่า การสืบสวนหรือสอบสวนขยายผลจากคดียาเสพติดที่มีหรือเคยมีของเจ้าหน้าที่จนนำไปสู่การจับกุมผู้บงการหรือนักค้ายาในคดียาเสพติดรายสำคัญ
1.3 “คดียาเสพติดรายสำคัญ” เช่น คดีความผิดเกี่ยวกับยาเสพติด ฐานผลิต นำเข้า ส่งออก จำหน่ายหรือมีไว้ในครอบครอง และต้องมีพฤติการณ์ดำเนินเป็นเครือข่าย หรือผู้ต้องหาเป็นเจ้าหน้าที่ของรัฐ เป็นต้น
2. กำหนดให้จ่ายเงินค่าตอบแทนเมื่อเจ้าพนักงานได้ดำเนินคดีตามหลักเกณฑ์และเงื่อนไข ดังนี้
2.1 คดีที่ยึดได้แต่ยาเสพติดให้จ่ายเงินค่าตอบแทนร้อยละ 25 ของจำนวนเงินที่คำนวณได้จากปริมาณยาเสพติด เมื่อพนักงานอัยการสั่งงดการสอบสวน สั่งไม่ฟ้อง หรือมีความเห็นว่าควรสั่งฟ้อง ทั้งนี้
หากสามารถขยายผลได้ตามหลักเกณฑ์ดังต่อไปนี้ให้จ่ายเงินค่าตอบแทน ดังนี้
2.1.1 กรณีเจ้าพนักงานผู้สืบสวนจับกุมหรือพนักงานสอบสวนขยายผลไปจับกุมเจ้าของยาเสพติด ผู้ร่วมกระทำความผิด ผู้สั่งการ หรือนายทุน ให้จ่ายเงินค่าตอบแทนร้อยละ 25 ของจำนวนเงินที่คำนวณได้จากปริมาณยาเสพติด เมื่อพนักงานอัยการสั่งฟ้อง
2.1.2 กรณีเจ้าพนักงานผู้สืบสวนจับกุมหรือพนักงานสอบสวนขยายผลไปจับกุมเครือข่ายยาเสพติดเป็นคดีใหม่ ให้เจ้าหน้าที่ผู้สืบสวนจับกุมหรือพนักงานสอบสวนได้รับเงินค่าตอบแทนร้อยละ 25 ของจำนวนเงินที่คำนวณได้จากปริมาณยาเสพติด เมื่อพนักงานอัยการสั่งฟ้อง
2.2 คดีที่จับกุมได้ผู้ต้องหาและยาเสพติดของกลางให้จ่ายเงินค่าตอบแทนร้อยละ 50 ของจำนวนเงินที่คำนวณได้จากปริมาณยาเสพติด เมื่อพนักงานอัยการสั่งฟ้อง แต่หากพนักงานอัยการสั่งไม่ฟ้องให้จ่ายเงินค่าตอบแทนโดยคำนวณจากปริมาณยาเสพติดร้อยละ 25 ของจำนวนเงินตามสิทธิที่จะได้รับ ทั้งนี้ หากสามารถขยายผลได้ตามหลักเกณฑ์ดังต่อไปนี้ให้จ่ายเงินค่าตอบแทน ดังนี้
2.2.1 กรณีเป็นการจับกุมผู้ต้องหารายสำคัญให้จ่ายเงินค่าตอบแทนร้อยละ 25 ของจำนวนเงินที่คำนวณได้จากปริมาณยาเสพติด เมื่อพนักงานอัยการสั่งฟ้อง
2.2.2 กรณีเจ้าพนักงานผู้สืบสวนจับกุมหรือพนักงานสอบสวนขยายผลไปจับกุมเจ้าของยาเสพติด ผู้ร่วมกระทำความผิด ผู้สั่งการหรือนายทุน ให้จ่ายเงินค่าตอบแทนร้อยละ 25 ของจำนวนเงินที่คำนวณได้จากปริมาณยาเสพติด เมื่อพนักงานอัยการสั่งฟ้อง
2.2.3 กรณีเจ้าพนักงานผู้สืบสวนจับกุมหรือพนักสอบสวนขยายผลไปจับกุมเครือข่ายยาเสพติดเป็นคดีใหม่ ให้เจ้าหน้าที่ผู้สืบสวนจับกุมหรือพนักงานสอบสวนได้รับเงินค่าตอบแทนร้อยละ 25 ของจำนวนเงินที่คำนวณได้จากปริมาณยาเสพติด เมื่อพนักงานอัยการสั่งฟ้อง ทั้งนี้ เมื่อรวมกันแล้วต้องไม่เกินร้อยละ 100 ของจำนวนเงินที่คำนวณได้จากปริมาณยาเสพติด
3. กำหนดให้ในกรณีที่พนักงานอัยการสั่งฟ้องผู้ต้องหาข้อหาจำหน่าย โดยมีพฤติการณ์จำหน่ายยาเสพติดให้กับเด็กหรือเยาวชนในหมู่บ้าน ชุมชน ให้จ่ายเงินเพิ่มอีกคดีหนึ่งไม่เกิน 5,000 บาท
5. เรื่อง ร่างประกาศกระทรวงการคลัง เรื่อง การยกเว้นอากรศุลกากรสำหรับของที่นำเข้ามาเพื่อใช้รักษา วินิจฉัย หรือป้องกันโรคติดเชื้อไวรัสโคโรนา 2019
คณะรัฐมนตรีมีมติเห็นชอบร่างประกาศกระทรวงการคลัง เรื่อง การยกเว้นอากรศุลกากรสำหรับของที่นำเข้ามาเพื่อใช้รักษา วินิจฉัย หรือป้องกันโรคติดเชื้อไวรัสโคโรนา 2019 ที่สำนักงานคณะกรรมการกฤษฎีกาตรวจพิจารณาแล้ว และให้ดำเนินการต่อไปได้
สาระสำคัญของร่างประกาศ
เป็นการยกเว้นอากรศุลกากรสำหรับของที่นำเข้ามาเพื่อใช้รักษา วินิจฉัย หรือป้องกันโรคติดเชื้อไวรัสโคโรนา 2019 ไม่ว่าจะอยู่ในพิกัดประเภทใด ทั้งนี้ ตามรายการที่กระทรวงสาธารณสุขประกาศกำหนด โดยแก้ไขวันใช้บังคับจากเดิม “ให้มีผลใช้บังคับนับแต่วันถัดจากวันประกาศในราชกิจจานุเบกษา จนถึงวันที่ 30 กันยายน 2563” เป็น “ให้ใช้บังคับตั้งแต่วันที่ 26 มีนาคม 2563 ถึงวันที่ 30 กันยายน 2563” เพื่อให้สอดคล้องกับประกาศสถานการณ์ฉุกเฉินในทุกเขตท้องที่ทั่วราชอาณาจักร ลงวันที่ 25 มีนาคม 2563
เศรษฐกิจ - สังคม
6. เรื่อง การขอรับจัดสรรงบประมาณโครงการสินเชื่อชะลอการขายข้าวเปลือกนาปี ปีการผลิต 2562/63 (เพิ่มเติม)
คณะรัฐมนตรีมีมติรับทราบและเห็นชอบตามที่กระทรวงพาณิชย์ (พณ.) เสนอดังนี้
1. รับทราบการขยายเป้าหมายปริมาณข้าวเปลือก ขยายวงเงินสินเชื่อและขยายระยะเวลาการจัดทำสัญญาเงินกู้ ตามโครงการสินเชื่อชะลอการขายข้าวเปลือกนาปี ปีการผลิต 2562/63 เพิ่มเติม ตามมติคณะกรรมการนโยบายและบริหารข้าวแห่งชาติ (นบข.)
2. เห็นชอบการจัดสรรวงเงินโครงการสินเชื่อชะลอการขายข้าวเปลือก ปีการผลิต 2562/63 วงเงินรวมทั้งสิ้น 682.86 ล้านบาท โดยให้ธนาคารเพื่อการเกษตรและสหกรณ์การเกษตร (ธ.ก.ส.) ขอจัดสรรวงเงินจากงบประมาณรายจ่ายประจำปี เพื่อชำระคืนต้นทุนเงินและค่าใช้จ่ายที่เกิดขึ้นจริงจากการดำเนินโครงการฯ จนกว่าจะชำระเสร็จสิ้น
3. รับทราบการขอรับจัดสรรค่าฝากเก็บและรักษาคุณภาพข้าวเปลือกของโครงการสินเชื่อชะลอ
การขายข้าวเปลือก (เพิ่มเติม) วงเงิน 750.00 ล้านบาท จากกองทุนรวมเพื่อช่วยเหลือเกษตรกร (คชก.) โดยให้ พณ. ดำเนินการให้เป็นไปตามระเบียบขั้นตอนตามกฎหมายต่อไป
สำหรับค่าใช้จ่ายที่จะเกิดขึ้นและเป็นภาระต่องบประมาณนั้น ให้ ธ.ก.ส. จัดทำแผนการปฏิบัติงานและแผนการใช้จ่ายงบประมาณเพื่อเสนอขอตั้งงบประมาณรายจ่ายประจำปีตามผลการดำเนินงานจริงต่อไป
ตามความเห็นของสำนักงบประมาณ
สาระสำคัญของเรื่อง
นบข. ในการประชุม ครั้งที่ 1/2563 เมื่อวันที่ 2 มีนาคม 2563 ได้พิจารณาและมีมติเกี่ยวกับ
การขออนุมัติการดำเนินโครงการฯ (เพิ่มเติม) ที่ ธ.ก.ส. เสนอ ดังนี้
1. รับทราบผลการดำเนินโครงการฯ ณ วันที่ 24 กุมภาพันธ์ 2563 ดังนี้
ผลการดำเนินการ
จำนวน
(ราย)
ปริมาณข้าวเปลือก
(ตัน)
สินเชื่อ
(ล้านบาท)
1) ผู้เข้าร่วมโครงการฯ ได้รับสินเชื่อแล้ว
950,310.20
9,958.72
2) ข้อมูลที่ได้รับการอนุมัติสินเชื่อในระบบการจ่ายสินเชื่อตามโครงการฯ ของ ธ.ก.ส. แล้ว รอการโอนเข้าบัญชี
82,962.00
829.62
3) ข้อมูลผู้เข้าร่วมโครงการซึ่งยังมิได้บันทึกข้อมูลเตรียมการจ่ายในระบบการจ่ายสินเชื่อของ ธ.ก.ส.
421,166.00
4,211.66
รวม
1,454,438.20
15,000.00
2. เห็นชอบการปรับเพิ่มเป้าหมายปริมาณข้าวเปลือก วงเงินสินเชื่อ และขยายระยะเวลาการจัดทำสัญญาเงินกู้ ของโครงการฯ ดังนี้
การปรับเพิ่ม/ขยาย
เดิม มติคณะรัฐมนตรี (11 ธันวาคม 2562)
เป็น
(เสนอในครั้งนี้)
1) ปรับเพิ่มเป้าหมายปริมาณข้าวเปลือกที่เข้าร่วมโครงการฯ
1 ล้านต้น
1.5 ล้านตัน
2) ปรับเพิ่มวงเงินสินเชื่อตามโครงการฯ
10,000 ล้านบาท
15,000 ล้านบาท
3) ขยายระยะเวลาการจัดทำสัญญาเงินกู้ตามโครงการฯ
สิ้นสุดวันที่
29 กุมภาพันธ์ 2563
สิ้นสุดวันที่
30 เมษายน 2563 (ภาคใต้ ถึงวันที่ 31 กรกฎาคม 2563)
3. เห็นชอบการจัดสรรวงเงินโครงการฯ (เพิ่มเติม) โดยให้ ธ.ก.ส. ประสาน สงป. ในการขอรับจัดสรรวงเงินจากงบประมาณ ปี 2564 และปีถัด ๆ ไป วงเงินรวมทั้งสิ้น 682.86 ล้านบาท ตามที่ ธ.ก.ส. เสนอ เพื่อให้การดำเนินโครงการฯ เป็นไปอย่างมีประสิทธิภาพโดยขอให้รัฐบาลรับภาระเงินชดเชยดอกเบี้ยให้ ธ.ก.ส. จากการให้สินเชื่อเกษตรกรหรือสถาบันเกษตรกรตามโครงการฯ ในอัตราดอกเบี้ยเงินฝากประจำประเภท 12 เดือน ของ ธ.ก.ส. บวก 1 ต่อปี รวมถึงภาระค่าใช้จ่ายกรณีที่มีการระบายข้าว ได้แก่ ค่าขนย้ายข้าวเปลือก ต้นทุนเงิน
ค่าขนย้ายข้าว และส่วนต่างภาระขาดทุนจากการระบายข้าว โดยจำแนกเป็นค่าใช้จ่าย ดังนี้
รายการ
วงเงิน (ล้านบาท)
1) ค่าชดเชยดอกเบี้ย ในอัตราดอกเบี้ยเงินฝากประจำ 12 เดือน ของ ธ.ก.ส. บวก 1 ซึ่งเป็นอัตราที่ กค. สงป. และ ธ.ก.ส. ทำความตกลงในการชดเชยต้นทุนเงินให้ ธ.ก.ส. และ กค.
ได้นำผลการตกลงเสนอคณะรัฐมนตรีทราบแล้วเมื่อวันที่ 1 ตุลาคม 2562
117.50
2) ค่าบริหารโครงการฯ ในอัตราร้อยละ 2 ต่อปี ระยะเวลา 6 เดือน ของวงเงินสินเชื่อที่เพิ่มขึ้น (5,000 ล้านบาท)
50.00
3) ค่าใช้จ่ายกรณีที่มีการระบายข้าว ได้แก่ ค่าขนย้ายข้าวเปลือก ต้นทุนเงินค่าขนย้ายข้าวและส่วนต่างภาระขาดทุนจากการระบายข้าว
515.36
รวม
682.86
โดยมอบหมายกรมการค้าภายในในฐานะฝ่ายเลขานุการ นบข. นำเสนอคณะรัฐมนตรีพิจารณาอนุมัติต่อไป
4. เห็นชอบการขอรับจัดสรรค่าฝากเก็บและรักษาคุณภาพข้าวเปลือกโครงการฯ (เพิ่มเติม) วงเงิน 750 ล้านบาท จาก คชก. เพื่อจ่ายเป็นค่าฝากเก็บและรักษาคุณภาพข้าวเปลือกให้เกษตรกรที่เก็บข้าวไว้ในยุ้งฉาง ตันละ 1,500 บาท และสำหรับสถาบันเกษตรกรที่รับฝากได้รับตันละ 1,500 บาท (จำแนกเป็นสถาบันเกษตรกรได้รับตันละ 1,000 บาท และให้เกษตรกรที่นำข้าวมาฝากเก็บกับสถาบันเกษตรกรตันละ 500 บาท) (ตามข้อ 3) ซึ่งเป็นผลมาจากการปรับเพิ่มเป้าหมายปริมาณข้าวเปลือกจาก 1 ล้านตัน เป็น 1.5 ล้านตัน ทั้งนี้ ต้องเก็บข้าวไว้อย่างน้อย 1 เดือน ระยะเวลาไถ่ถอน 5 เดือน โดยมอบหมาย ธ.ก.ส. จัดทำรายละเอียดการขอรับจัดสรรงบประมาณจาก คชก. และนำเสนอคณะกรรมการบริหารกองทุนรวมเพื่อช่วยเหลือเกษตรกรพิจารณาต่อไป
5. การดำเนินมาตรการรักษาเสถียรภาพราคาข้าวของรัฐบาลเป็นกลไกหนึ่งที่ส่งผลให้ราคาข้าวเปลือกที่เกษตรกรจำหน่ายได้มีเสถียรภาพ ลดภาระค่าใช้จ่ายการชดเชยเงินตามโครงการประกันรายได้เกษตรกรผู้ปลูกข้าว โดยเมื่อเปรียบเทียบราคาข้าวเปลือกในช่วงปัจจุบันกับก่อนดำเนินโครงการสินเชื่อชะลอการขายข้าวเปลือก (ปลายเดือนพฤศจิกายน 2562) พบว่า ราคาข้าวเปลือกปรับตัวสูงขึ้นทุกชนิด โดยมีรายละเอียด ดังนี้
ราคา
ชนิดข้าวเปลือก (บาท/ตัน)
หอมมะลิ
เจ้า
ปทุมธานี
เหนียว
ก่อนการดำเนินโครงการฯ (ปลายเดือนพฤศจิกายน 2562)
14,300 - 14,800
7,400 – 7,800
8,600 – 9,500
15,300 – 16,300
ปัจจุบัน (17 มีนาคม 2563)
14,800 – 15,300
8,500 – 9,400
9,700 – 10,000
15,700 – 16,900
เปลี่ยนแปลง (%)
3.44
17.76
8.84
2.52
อย่างไรก็ตาม เมื่อพิจารณาราคาตลาดข้าวเปลือกหอมมะลิพบว่า ยังอยู่ในภาวะชะลอตัว และข้าวเปลือกเหนียวยังคงมีความผันผวนด้านราคา
6. พณ. พิจารณาแล้วเห็นว่า เกษตรกรที่เข้าร่วมโครงการสินเชื่อชะลอการขายข้าวเปลือกนาปี ปี 2562/63 เป็นเกษตรผู้ปลูกข้าวหอมมะลิและข้าวเปลือกเหนียวในพื้นที่ภาคตะวันออกเฉียงเหนือและภาคเหนือ ซึ่งยังเก็บข้าวเปลือกไว้ในยุ้งฉางและยังมีความประสงค์ขอรับสินเชื่อตามโครงการฯ เนื่องจากขณะนี้ราคาข้าวเปลือกหอมมะลิยังอยู่ในภาวะชะลอตัวเมื่อเทียบกับข้าวชนิดอื่น ๆ และข้าวเปลือกเหนียวยังคงมีความผันผวนจึงควรขยายเป้าหมายปริมาณข้าวเปลือก ขยายวงเงินสินเชื่อ และขยายระยะเวลาการจัดทำสัญญาเงินกู้ตามโครงการฯ เพื่อเป็นการชะลอการขายข้าวเปลือกหอมมะลิและเพื่อจะรักษาระดับราคาข้าวเปลือกให้มีเสถียรภาพ
7. พณ. ได้จัดทำรายละเอียดข้อมูลตามมาตรา 27 และ 28 แห่งพระราชบัญญัติวินัยการเงินการคลังของรัฐ พ.ศ. 2561 เพื่อเสนอต่อคณะรัฐมนตรีด้วยแล้ว โดยมีประโยชน์ที่จะได้รับ เช่น ชะลอปริมาณข้าวเปลือกในช่วงผลผลิตออกสู่ตลาดในฤดูเก็บเกี่ยวไม่ให้เกินความต้องการตลาด ซึ่งจะทำให้ราคาตลาดข้าวเปลือก
มีโอกาสปรับตัวสูงขึ้นและเกษตรกรมีช่องทางเลือกในการตัดสินใจที่จะจำหน่ายหรือเก็บรักษาข้าวเปลือกของตนเองไว้ที่ยุ้งฉางซึ่งเป็นการสร้างแรงจูงใจและสนับสนุนให้เกษตรกรผลิตข้าวเปลือกและเก็บรักษาข้าวเปลือกให้มีคุณภาพ
7. เรื่อง ขออนุมัติหลักการโครงการส่งเสริมการพัฒนาโรงเรียนเอกชนสอนศาสนาอิสลาม ในโครงการตามพระราชดำริสมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ สยามบรมราชกุมารี ให้มีคุณภาพ
คณะรัฐมนตรีมีมติอนุมัติหลักการโครงการส่งเสริมการพัฒนาโรงเรียนเอกชนสอนศาสนาอิสลาม ในโครงการตามพระราชดำริสมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ สยามบรมราชกุมารี ให้มีคุณภาพ แผนระยะ 5 ปี (ปีงบประมาณ พ.ศ. 2563 – 2567) เพื่อให้การอุดหนุนด้านอาคารเรียน อาคารประกอบ สื่ออุปกรณ์และการพัฒนาคุณภาพการจัดการศึกษา ให้แก่โรงเรียนเอกชนสอนศาสนาอิสลาม ในโครงการตามพระราชดำริสมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ สยามบรมราชกุมารี โดยตั้งงบประมาณเป็นรายปี ตามที่กระทรวงศึกษาธิการ (ศธ.) เสนอ
สาระสำคัญของเรื่อง
โครงการส่งเสริมการพัฒนาโรงเรียนเอกชนสอนศาสนาอิสลาม ในโครงการตามพระราชดำริสมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ สยามบรมราชกุมารี ให้มีคุณภาพ โดยโครงการดังกล่าวมีวัตถุประสงค์หลักเพื่อพัฒนาการดำเนินงานของโรงเรียนเอกชนสอนศาสนาอิสลามในพื้นที่จังหวัดชายแดนภาคใต้ จำนวน 16 แห่ง (สังกัดสำนักงานคณะกรรมการส่งเสริมการศึกษาเอกชน สำนักงานปลัดกระทรวงศึกษาธิการ ซึ่งได้รับการอุดหนุนเพื่อพัฒนาโครงสร้างด้านกายภาพ สื่อ อุปกรณ์การเรียนการสอนเป็นกรณีพิเศษตามหลักเกณฑ์ของประกาศคณะกรรมการส่งเสริมการศึกษาเอกชนและพระราชบัญญัติโรงเรียนเอกชน พ.ศ. 2550 และที่แก้ไขเพิ่มเติม) ให้สามารถจัดการเรียนการสอนได้อย่างมีคุณภาพเช่นเดียวกับสถานศึกษาอื่น ๆ ซึ่งเป็นการเพิ่มโอกาสให้แก่เด็กและเยาวชนในพื้นที่ให้ได้รับการศึกษาที่ดีทั้งความรู้ด้านศาสนาอิสลาม ที่สอดคล้องกับวัฒนธรรมประเพณีที่ดีงามในท้องถิ่น ควบคู่ไปกับการให้ความรู้ในวิชาสามัญและการฝึกทักษะอาชีพ อันจะนำไปสู่การมีคุณภาพชีวิตที่ดีขึ้น โดยในส่วนของการดำเนินโครงการนั้น สำนักงานคณะกรรมการส่งเสริมการศึกษาเอกชนได้รับการจัดสรรงบประมาณรายจ่ายประจำปีตั้งแต่ปีงบประมาณ พ.ศ. 2552 เป็นต้นมา ดังนั้น เพื่อให้โครงการดังกล่าวสามารถดำเนินการได้อย่างต่อเนื่องและเป็นต้นแบบให้แก่โรงเรียนเอกชนสอนศาสนาอิสลามในจังหวัดชายแดนภาคใต้ต่อไป ศธ. จึงขออนุมัติหลักการโครงการฯ แผนระยะ 5 ปี (ปีงบประมาณ พ.ศ. 2563 – 2567) ในกรอบวงเงินทั้งสิ้น 245.239 ล้านบาท ประกอบด้วย (1) งบลงทุน 185.019 ล้านบาท สำหรับการพัฒนาโครงสร้างด้านกายภาพของโรงเรียน ได้แก่ การก่อสร้าง/ปรับปรุงอาคารเรียน อาคารหอพักนักเรียน อาคารฝึกอาชีพ รวมทั้งการจัดซื้อครุภัณฑ์เพื่อการจัดการเรียนการสอนและการฝึกอาชีพ และ (2) งบรายจ่ายอื่น 60.220 ล้านบาท (ประมาณปีละ 12.044 ล้านบาท) เพื่อจัดกิจกรรมพัฒนาศักยภาพด้านวิชาการและการพัฒนาผู้เรียน
ทั้งนี้ คณะกรรมการขับเคลื่อนการแก้ไขปัญหาจังหวัดชายแดนภาคใต้ในคราวประชุมครั้งที่ 2/2562 เมื่อวันที่ 11 มีนาคม 2562 มีมติรับทราบการขออนุมัติหลักการและกรอบวงเงินงบประมาณเพื่อดำเนินการโครงการดังกล่าวตามที่รองนายกรัฐมนตรี (พลเอก ประวิตร วงษ์สุวรรณ) ในฐานะประธานกรรมการขับเคลื่อนการแก้ไขปัญหาจังหวัดชายแดนภาคใต้ได้เห็นชอบในหลักการโครงการฯ เมื่อวันที่ 3 มีนาคม 2561 ด้วยแล้ว
8. เรื่อง ขออนุมัติดำเนินโครงการปรับปรุงคลองยม – น่าน จังหวัดสุโขทัย
คณะรัฐมนตรีมีมติเห็นชอบให้กระทรวงเกษตรและสหกรณ์ (กษ.) โดยกรมชลประทาน ดำเนินการโครงการปรับปรุงคลองยม - น่าน จังหวัดสุโขทัย ภายในกรอบวงเงิน 2,875 ล้านบาท ระยะเวลาดำเนินการ 5 ปี (ปีงบประมาณ พ.ศ. 2563 - พ.ศ. 2567) ตามที่ กษ. เสนอ สำหรับค่าใช้จ่ายที่จะเกิดขึ้นในปีงบประมาณ พ.ศ. 2563 ให้ใช้จ่ายจากรายการค่าซื้อที่ดิน ค่าทดแทน ค่ารื้อย้ายในการจัดหาที่ดิน จำนวน 70,000,000 บาท ที่ได้จัดสรรงบประมาณรองรับไว้แล้ว ส่วนที่เหลือ ให้กรมชลประทานจัดทำแผนการปฏิบัติงานและแผนการใช้จ่ายงบประมาณตามความสามารถในการใช้จ่าย และการก่อหนี้ผูกพันภายในปีงบประมาณที่สอดคล้องกับแผนแม่บทภายใต้ยุทธศาสตร์ชาติอย่างเคร่งครัด เพื่อเสนอขอตั้งงบประมาณรายจ่ายประจำปีตามความจำเป็นและเหมาะสมตามขั้นตอนต่อไป ตามความเห็นของสำนักงบประมาณ
สาระสำคัญของเรื่อง
กษ. รายงานว่า
1. ปัจจุบันแม่น้ำยมเป็นแม่น้ำสายหลักเพียงสายเดียวที่ยังไม่สามารถบริหารจัดการภายในลุ่มน้ำได้อย่างมีประสิทธิภาพ ส่งผลให้เกิดปัญหาน้ำท่วมและน้ำแล้งเป็นประจำทุกปี โดยเฉพาะลุ่มน้ำยมตอนล่างในเขตพื้นที่จังหวัดสุโขทัย พิษณุโลก และพิจิตร และมีแนวโน้มจะทวีความรุนแรงมากขึ้น โดยเมื่อพิจารณาจากสภาพภูมิประเทศแล้วพบว่า ทางตอนบนของแม่น้ำยมมีศักยภาพในการพัฒนาเป็นแหล่งกักเก็บน้ำ แต่เนื่องจากอุปสรรคทางด้านสังคมและสิ่งแวดล้อมจึงยังไม่สามารถพัฒนาเขื่อนขนาดใหญ่เพื่อเก็บกักน้ำ ประกอบกับภูมิประเทศตอนกลางและตอนล่างของแม่น้ำยมเป็นที่ราบสภาพเรียวเล็กลงกว่าตอนบน เมื่อเกิดฝนตกหนักทางตอนบน มวลน้ำจะไหลบ่าลงมาสู่ตอนล่างอย่างรวดเร็ว เข้าท่วมพื้นที่เกษตรกรรมและพื้นที่เศรษฐกิจสำคัญ เช่น เทศบาลเมืองสุโขทัย ซึ่งมีมูลค่าความเสียหายค่อนข้างมากประมาณปีละไม่น้อยกว่า 100 ล้านบาท
2. ปริมาณน้ำในแม่น้ำยมที่ไหลผ่านอำเภอศรีสัชนาลัย มีปริมาณเฉลี่ย 1,400 ลูกบาศก์เมตรต่อวินาที สามารถบริหารจัดการน้ำออกสู่คลองสาขาได้ 350 ลูกบาศก์เมตรต่อวินาที ไหลออกด้านซ้ายสู่คลองหกบาทและคลองยม – น่าน 250 ลูกบาศก์เมตรต่อวินาที และไหลผ่านตัวเมืองสุโขทัย 800 ลูกบาศก์เมตรต่อวินาที เกินกว่าความสามารถที่แม่น้ำยมบริเวณดังกล่าวจะรองรับได้ที่ 550 ลูกบาศก์เมตรต่อวินาที จึงทำให้เกิดปัญหาอุทกภัยเป็นประจำทุกปี ดังนั้น เพื่อบรรเทาปัญหาดังกล่าว กรมชลประทานจึงต้องมีการบริหารจัดการน้ำในแม่น้ำสายหลัก โดยได้พิจารณาใช้แนวทางการตัดยอดน้ำบางส่วนออกจากแม่น้ำสายหลัก เพื่อควบคุมปริมาณน้ำที่ไหลผ่านพื้นที่เขตเศรษฐกิจให้อยู่ในเกณฑ์ที่รับน้ำได้ โดยจะดำเนินการปรับปรุงคลองหกบาทพร้อมกับขุดคลองชักน้ำ (ชักน้ำจากแม่น้ำยมลงสู่คลองหกบาท) เพื่อให้สามารถรับน้ำได้เพิ่มขึ้นเป็น 500 ลูกบาศก์เมตรต่อวินาที และแบ่งการระบายน้ำจากคลองหกบาทออกเป็น 2 ทาง ได้แก่
1) ระบายไปทางคลองยม – น่าน ที่ได้รับการปรับปรุงให้สามารถระบายน้ำได้ 300 ลูกบาศก์เมตรต่อวินาที พร้อมขุดช่องลัดลงแม่น้ำน่าน เพื่อชักน้ำจากคลองยม – น่านลงสู่แม่น้ำน่าน
2) ระบายไปสู่คลองยมเก่า ซึ่งสามารถระบายน้ำได้ 200 ลูกบาศก์เมตรต่อวินาที
ทั้งนี้ การปรับปรุงคลองหกบาทดังกล่าวจะทำให้ปริมาณน้ำที่ไหลผ่านตัวเมืองสุโขทัยลดลงเหลือเพียง 550 ลูกบาศก์เมตรต่อวินาที (เท่ากับความสามารถที่รับได้ของแม่น้ำยมที่ไหลผ่านตัวเมืองสุโขทัยในสภาวะปกติ) จึงช่วยบรรเทาปัญหาปริมาณน้ำจากแม่น้ำยมเอ่อล้นเข้าท่วมพื้นที่เมืองสุโขทัยและพื้นที่การเกษตร นอกจากนี้ ยังสามารถเก็บกักน้ำไว้ในคลองเพื่อให้ประชาชนได้ใช้ประโยชน์ในฤดูแล้งได้อีกด้วย
3. รายละเอียดของโครงการสรุปได้ดังนี้
หัวข้อ
รายละเอียด
ระยะเวลาดำเนินโครงการ
5 ปี (ปี 2563 – 2567)
ที่ตั้งโครงการ
จุดรับน้ำเข้า (คลองหกบาท) อยู่ที่ตำบลป่ากุมเกาะ อำเภอสวรรคโลก จังหวัดสุโขทัย และจุดระบายน้ำลงแม่น้ำน่าน (ปลายคลองยม - น่าน) อยู่ที่ตำบลคอรุม อำเภอพิชัย จังหวัดอุตรดิตถ์
งานปรับปรุงคลองระบายน้ำ
- งานปรับปรุงคลองหกบาท (กม. 2+600 ถึง กม. 5+700) ความยาว 3.10 กิโลเมตร เพื่อให้สามารถรับน้ำได้ จากเดิม 250 ลูกบาศก์เมตรต่อวินาที เป็น 500 ลูกบาศก์เมตรต่อวินาที โดยปรับปรุงเป็นคลองดาดคอนกรีต พร้อมก่อสร้างถนนลาดยางและถนนดินลูกรัง
- งานปรับปรุงคลองยม - น่าน (กม. 0+000 ถึง กม. 34+850) ความยาว 34.850 กิโลเมตร เพื่อให้สามารถรับน้ำได้ 300 ลูกบาศก์เมตรต่อวินาที โดยปรับปรุงเป็นคลองดาดคอนกรีต พร้อมก่อสร้างถนนลาดยางและถนนดินลูกรัง
- งานขุดคลองชักน้ำและอาคารประกอบ 2 จุด ได้แก่ (1) งานขุดคลองชักน้ำจากแม่น้ำยมลงคลองหกบาท บริเวณ กม. 2+600 ความยาว 400 เมตร ให้สามารถรับน้ำได้ 250 ลูกบาศก์เมตรต่อวินาที พร้อมก่อสร้างประตูระบายน้ำใหม่ 1 แห่ง (2) งานขุดคลอง 1 ซ้าย เพื่อชักน้ำจากคลองยม - น่าน บริเวณ กม. 34+850 ลงแม่น้ำน่าน ความยาว 450 เมตร ให้สามารถรับน้ำได้ 300 ลูกบาศก์เมตรต่อวินาที
- งานป้องกันตลิ่งประตูระบายน้ำคอรุม โดยปรับปรุงตลิ่งด้านท้ายประตูระบายน้ำคอรุม ซึ่งเป็นจุดที่คลองยม – น่านไหลมาบรรจบกับแม่น้ำน่าน ความยาวประมาณ 120 เมตร
งานก่อสร้างและปรับปรุงอาคารประกอบตามแนวคลอง
- งานก่อสร้างประตูระบายน้ำ 2 แห่ง และงานปรับปรุงประตูระบายน้ำ 3 แห่ง เพื่อให้สามารถรองรับปริมาณน้ำจากการปรับปรุงคลองได้
- งานก่อสร้างสะพานรถยนต์ 8 แห่ง และงานก่อสร้างสะพานรถไฟ 1 แห่งเพื่อใช้เป็นเส้นทางสัญจรเชื่อมระหว่าง 2 ฝั่งคลอง
- งานรื้อถอนฝายเดิมที่กีดขวางทางน้ำ
- งานก่อสร้างท่อระบายน้ำปากคลองและอาคารรับน้ำ
- งานก่อสร้างท่อส่งน้ำข้ามคลอง
สถานภาพโครงการ
- การศึกษาความเหมาะสมของโครงการ ดำเนินการแล้วเสร็จเมื่อเดือนเมษายน 2547
- การสำรวจ-ออกแบบ ดำเนินการแล้วเสร็จเมื่อเดือนตุลาคม 2560
- การจัดหาที่ดิน อยู่ระหว่างการสำรวจปักหลักเขต สามารถเริ่มดำเนินการได้ทันทีหลังจากคณะรัฐมนตรีมีมติอนุมัติให้ดำเนินโครงการฯ
- การก่อสร้าง เริ่มดำเนินการในปีงบประมาณ พ.ศ. 2563 - พ.ศ. 2567
- การมีส่วนร่วมของประชาชน ได้ดำเนินการประชาสัมพันธ์และสร้างความเข้าใจกับท้องถิ่น รับฟังความเห็นและข้อเสนอแนะของประชาชน รวมถึงการประชุมชี้แจงแก่ผู้ที่ได้รับผลกระทบเพื่อการแก้ไขปัญหาอย่างเป็นธรรม รวมถึงการสร้างการรับรู้และการมีส่วนร่วมเพื่อป้องกันแก้ไขผลกระทบสิ่งแวดล้อม
ประโยชน์ของโครงการ
- เพื่อช่วยบรรเทาปัญหาอุทกภัยในพื้นที่อำเภอเมือง อำเภอสวรรคโลก จังหวัดสุโขทัย และอำเภอพิชัย จังหวัดอุตรดิตถ์ ครอบคลุม 15 ตำบล 27 หมู่บ้าน 5,340 ครัวเรือน
- เพื่อกักเก็บน้ำในแนวคลองไว้ใช้เพื่ออุปโภค บริโภค เพื่อทำการเกษตรและการปศุสัตว์ในช่วงฤดูแล้ง ครอบคลุมพื้นที่ 7,300 ไร่
- ทำให้ราษฎรมีความเป็นอยู่ที่ดีขึ้นจากผลผลิตทางการเกษตรที่เพิ่มมากขึ้น
การวิเคราะห์ผลตอบแทนด้านเศรษฐศาสตร์
- อัตราคิดลด ร้อยละ 9
- มูลค่าปัจจุบันสุทธิ (Net Present Value: NPV) 151.79 ล้านบาท
- อัตราผลประโยชน์ต่อค่าลงทุน (B/C Ratio) 1.080
- อัตราผลตอบแทนด้านเศรษฐกิจ (Economic Internal Rate of Return: EIRR) ร้อยละ 9.660
หมายเหตุ: ค่า EIRR สูงกว่าอัตราคิดลด ดังนั้น โครงการฯ จึงมีความคุ้มค่าที่จะลงทุน
4. กษ. แจ้งว่า โครงการฯ เป็นโครงการพัฒนาแหล่งน้ำซึ่งไม่เข้าข่ายที่ต้องจัดทำรายงานการวิเคราะห์ผลกระทบสิ่งแวดล้อม (EIA) แต่ กษ. โดยกรมชลประทานได้กำหนดให้จัดทำแผนงานป้องกัน แก้ไข และติดตามตรวจสอบผลกระทบสิ่งแวดล้อม พร้อมทั้งแผนงบประมาณเพื่อสนับสนุนแผนการดำเนินงานข้างต้นให้แก่หน่วยงานที่เกี่ยวข้อง เพื่อใช้ดำเนินการตามแผนที่วางไว้ วงเงินงบประมาณ 20 ล้านบาท (สำหรับดำเนินงานช่วงปีงบประมาณ 2564-2567 ปีละ 5 ล้านบาท) นอกจากนี้ การดำเนินการก่อสร้างโครงการฯ จะทำให้เกิดผลกระทบต่อที่ดินและทรัพย์สินของราษฎร ซึ่ง กษ. โดยกรมชลประทานได้เตรียมมาตรการในการจ่ายค่าทดแทนทรัพย์สินไว้ในแผนงานโครงการด้วยแล้ว
9.  เรื่อง ขออนุมัติขยายระยะเวลาดำเนินโครงการกิ่วคอหมา จังหวัดลำปาง
คณะรัฐมนตรีมีมติอนุมัติขยายระยะเวลาดำเนินโครงการกิ่วคอหมา จังหวัดลำปาง จากเดิม 14 ปี (ปีงบประมาณ พ.ศ. 2548-2561) เป็น 17 ปี   (ปีงบประมาณ พ.ศ. 2548 – 2564) ภายใต้กรอบวงเงินโครงการที่ได้รับอนุมัติไว้เดิม 3,670.50 ล้านบาท ตามที่กระทรวงเกษตรและสหกรณ์  (กษ.) เสนอ
สาระสำคัญของเรื่อง
กษ. รายงานว่า
1. โครงการกิ่วคอหมา จังหวัดลำปาง ตั้งอยู่ที่อำเภอแจ้ห่ม จังหวัดลำปาง ประกอบด้วย
การก่อสร้างเขื่อนหัวงานและอาคารประกอบ และระบบชลประทาน ดังนี้
1.1 เขื่อนหัวงานและอาคารประกอบ  ดำเนินการแล้วเสร็จเมื่อปี พ.ศ. 2551 ปัจจุบันสามารถกักเก็บน้ำได้ 170 ล้านลูกบาศก์เมตร ประกอบด้วย
(1) เขื่อนหลัก (Main dam) ชนิดดินถมบดอัดแน่นแบ่งส่วนความยาว 500 เมตร ความสูง 43.50 เมตร สันเขื่อนกว้าง 8 เมตร
(2) ทำนบดินปิดช่องเขาต่ำ (Saddle dam) ชนิดดินถมบดอัดแน่นเนื้อเดียว
ความยาว 300 เมตร ความสูง 15.50 เมตร สันเขื่อนกว้าง 3 เมตร
(3) อาคารประกอบ ได้แก่ อาคารระบายน้ำล้น (Service apillway) อาคารรับน้ำ (Inclined intake) อาคารส่งน้ำเข้าระบบส่งน้ำและอาคารระบายน้ำลงลำน้ำเดิม และถนนลาดยางเชื่อมระหว่างเขื่อนหลักกับทำนบดินปิดช่องเขาต่ำ
1.2 ระบบชลประทานเพื่อเพิ่มพื้นที่ชลประทาน รวมทั้งสิ้น 90,200 ไร่ ประกอบด้วย
(1) ระบบชลประทานแจ้ห่ม ระยะที่ 1 พื้นที่ชลประทาน 12,000 ไร่  ดำเนินการแล้วเสร็จเมื่อปี พ.ศ. 2555
(2) ระบบชลประทานแจ้ห่ม ระยะที่ 2 พื้นที่ชลประทาน 8,000 ไร่ ดำเนินการแล้วเสร็จเมื่อปี พ.ศ. 2558
(3) ระบบชลประทานกิ่วลม 3 ระยะที่ 1 พื้นที่ชลประทาน 5,000 ไร่ ดำเนินการแล้วเสร็จเมื่อปี พ.ศ. 2554
(4) ระบบชลประทานกิ่วลม 3 ระยะที่ 2 พื้นที่ชลประทาน 18,000 ไร่ ดำเนินการแล้วเสร็จเมื่อปี พ.ศ. 2555
(5) ระบบชลประทานกิ่วลม 3 ระยะที่ 3 พื้นที่ชลประทาน 47,200 ไร่                 อยู่ระหว่างการดำเนินการ
2. ตามที่คณะรัฐมนตรีมีมติ (22 กุมภาพันธ์ 2555) อนุมัติการก่อหนี้ผูกพันข้ามปีงบประมาณ รายการระบบชลประทานกิ่วลม 3 ระยะที่ 3 โครงการกิ่วคอหมา จังหวัดลำปาง นั้น กรมชลประทานได้ว่าจ้างผู้รับจ้างก่อสร้างระบบชลประทานดังกล่าว เมื่อวันที่ 24 กันยายน 2555 วงเงินสัญญา 197.64 ล้านบาท อายุสัญญา 900 วัน เริ่มสัญญาวันที่ 18 ตุลาคม 2555 สิ้นสุดสัญญาวันที่ 5 เมษายน 2558 ต่อมา กรมชลประทานได้อนุมัติให้มีการขยายอายุสัญญาตามมติคณะรัฐมนตรี (25 พฤศจิกายน 2556) เรื่อง การพิจารณาให้ความช่วยเหลือผู้ประกอบการก่อสร้างที่ได้รับผลกระทบจากการขาดแคลนแรงงานอันเนื่องมาจากการปรับค่าจ้างขั้นต่ำ 300  บาท เป็นเวลา 150 วัน สิ้นสุดสัญญาวันที่ 3 กรกฎาคม 2560 ปัจจุบันมีผลงานสะสม ร้อยละ 42.36
3. รัฐมนตรีว่าการกระทรวงเกษตรและสหกรณ์ได้อนุมัติให้ขยายระยะเวลาก่อหนี้ผูกพันข้ามปีงบประมาณ สำหรับรายการระบบชลประทานกิ่วลม 3 ระยะที่ 3 โครงการกิ่วคอหมา จังหวัดลำปาง จากปีงบประมาณ พ.ศ. 2555-2558 เป็นปีงบประมาณ พ.ศ. 2555-2561 เมื่อวันที่ 22 สิงหาคม 2560
4. การก่อสร้างระบบชลประทานกิ่วลม 3 ระยะที่ 3 โครงการกิ่วคอหมา จังหวัดลำปาง ล่าช้ากว่าแผนงานที่วางไว้ เนื่องจากการดำเนินการมีปัญหาและอุปสรรค  กล่าวคือ สภาพภูมิประเทศ และการใช้ประโยชน์ในพื้นที่ของราษฎรเปลี่ยนแปลงไป  ทำให้แบบก่อสร้างที่ออกแบบไว้เดิมไม่สามารถดำเนินการก่อสร้างได้ จึงมีความเป็นต้องแก้ไขแบบก่อสร้างให้มีความสอดคล้องกับภูมิประเทศและมีความเหมาะสมกับทางด้านวิศวกรรม เพื่อให้การใช้งานเป็นไปตามวัตถุประสงค์โครงการและมีผลกระทบต่อราษฎรในพื้นที่น้อยที่สุด  ซึ่งปัจจุบันดำเนินการแก้ไขแบบก่อสร้างเรียบร้อยแล้ว และอยู่ระหว่างแก้ไขสัญญาจากการแก้ไขแบบและออกแบบเพิ่มเติม
5. การแก้ไขสัญญาส่งผลให้วงเงินในสัญญาเพิ่มขึ้น จากวงเงินในสัญญาเดิม 197.64 ล้านบาท เป็น 203.68 ล้านบาท รวมเป็นเงินที่เพิ่มขึ้นทั้งสิ้น 6.04 ล้านบาท ซึ่ง กษ. แจ้งว่า สงป. ได้เห็นชอบความเหมาะสมของราคาการเพิ่มวงเงินในสัญญาก่อสร้างรายการดังกล่าวแล้ว  ตามหนังสือ สงป. ที่ นร. 0718/18328 ลงวันที่ 16 กันยายน 2562 โดยการเพิ่มวงเงินดังกล่าว อยู่ภายในวงเงินงบประมาณ แต่มีระยะเวลาก่อหนี้ผูกพัน            ข้ามปีงบประมาณเกินกว่าที่คณะรัฐมนตรีอนุมัติไว้ กรมชลประทานจึงต้องนำเสนอรัฐมนตรีเจ้าสังกัดเพื่อขออนุมัติการขยายระยะเวลาก่อหนี้ผูกพันข้ามปีงบประมาณ จากปีงบประมาณ พ.ศ. 2555-2561 เป็นปีงบประมาณ พ.ศ. 2555-2563 ก่อนลงนามในสัญญาแก้ไขเพิ่มเติม ตามนัยข้อ 7 (2) ของระเบียบว่าด้วยการก่อหนี้ผูกพันข้ามปีงบประมาณ พ.ศ. 2562
6. จากข้อเท็จจริงข้างต้น กษ. โดยกรมชลประทาน จึงมีความจำเป็นต้องปรับแผนการดำเนินโครงการและขยายระยะเวลาโครงการกิ่วคอหมา จังหวัดลำปาง ออกไป ซึ่งคาดว่าจะสามารถดำเนินการให้แล้วเสร็จได้ในปีงบประมาณ พ.ศ. 2564 ดังนั้น กษ. จึงขอเสนอคณะรัฐมนตรีพิจารณาอนุมัติขยายระยะเวลาก่อสร้างโครงการกิ่วคอหมา จังหวัดลำปาง จากเดิม 14 ปี (ปีงบประมาณ พ.ศ. 2548-2561) เป็น 17 ปี (ปีงบประมาณ พ.ศ. 2548- 2564) ภายใต้กรอบวงเงินโครงการเดิมจำนวน 3,670.50 ล้านบาท
10. เรื่อง การกำหนดอัตราค่าจ้างตามมาตรฐานฝีมือ
คณะรัฐมนตรีมีมติรับทราบตามที่กระทรวงแรงงาน (รง.) เสนอ ประกาศคณะกรรมการค่าจ้าง เรื่อง อัตราค่าจ้างตามมาตรฐานฝีมือ (ฉบับที่ 9) ลงวันที่ 4 มีนาคม พ.ศ. 2563 เพื่อประกาศในราชกิจจานุเบกษาให้มีผลใช้บังคับต่อไป ซึ่งเป็นการดำเนินการตามพระราชบัญญัติคุ้มครองแรงงาน พ.ศ. 2541 และที่แก้ไขเพิ่มเติม มาตรา 88 ที่บัญญัติให้ในการพิจารณากำหนดอัตราค่าจ้างตามมาตรฐานฝีมือ ให้คณะกรรมการค่าจ้างศึกษาและพิจารณาข้อเท็จจริงเกี่ยวกับอัตราค่าจ้างที่ลูกจ้างได้รับในแต่ละอาชีพตามมาตรฐานฝีมือที่กำหนดไว้โดยวัดค่าทักษะ ฝีมือ ความรู้ และความสามารถ แต่ต้องไม่ต่ำกว่าอัตราค่าจ้างขั้นต่ำที่คณะกรรมการค่าจ้างกำหนด และให้คณะกรรมการค่าจ้างประกาศกำหนดอัตราค่าจ้างตามมาตรฐานฝีมือโดยเสนอต่อคณะรัฐมนตรีเพื่อประกาศในราชกิจจานุเบกษา            ซึ่งมีสาระสำคัญสรุปได้ ดังนี้
1. คณะกรรมการค่าจ้างชุดที่ 20 ได้แต่งตั้งคณะอนุกรรมการอัตราค่าจ้างตามมาตรฐานฝีมือ จำนวน 13 คณะ เพื่อพิจารณาทบทวนอัตราค่าจ้างตามมาตรฐานฝีมือ จำนวน 13 กลุ่มสาขาอาชีพ/กลุ่มอุตสาหกรรม           รวม 64 สาขาอาชีพ โดยพิจารณาทบทวนอัตราค่าจ้างจากลักษณะการทำงาน การจ่ายค่าจ้างจริงในตลาดแรงงาน ความสามารถในการจ่ายของนายจ้าง รวมทั้งสถานการณ์และสภาพข้อเท็จจริงในแต่ละสาขาอาชีพ และจัดทำ            ร่างอัตราค่าจ้างตามมาตรฐานฝีมือเสนอคณะกรรมการค่าจ้างชุดที่ 20 แล้ว ซึ่งในการประชุมคณะกรรมการค่าจ้างชุดที่ 20 ครั้งที่ 1/2563 เมื่อวันที่ 8 มกราคม 2563 ได้มีมติเห็นชอบให้กำหนดอัตราค่าจ้างตามมาตรฐานฝีมือจำนวน    13 กลุ่มสาขาอาชีพ/กลุ่มอุตสาหกรรม รวม 64 สาขาอาชีพ โดยให้มีผลใช้บังคับตั้งแต่วันที่ 1 พฤษภาคม 2563          เป็นต้นไป ดังนี้
หน่วย : บาท/วัน
ลำดับ
กลุ่มสาขาอาชีพ/กลุ่มอุตสาหกรรม
ระดับ 1*
ระดับ 2**
ระดับ 3***
กลุ่มสาขาอาชีพภาคบริการ
ผู้ประกอบอาหารไทย
-
พนักงานนวดไทย
นักส่งเสริมสุขภาพแบบองค์รวมสปาตะวันตก (หัตถบำบัด)
-
นักส่งเสริมสุขภาพแบบองค์รวมสปาตะวันตก (สุคนธบำบัด)
-
นักส่งเสริมสุขภาพแบบองค์รวมสปาตะวันตก (วารีบำบัด)
-
นักส่งเสริมสุขภาพแบบองค์รวมสปาตะวันตก (โภชนบำบัด)
-
กลุ่มสาขาอาชีพช่างไฟฟ้า อิเล็กทรอนิกส์ และคอมพิวเตอร์
ช่างซ่อมไมโครคอมพิวเตอร์
ช่างไฟฟ้าภายในอาคาร
ช่างไฟฟ้าอุตสาหกรรม
ช่างเครื่องปรับอากาศในบ้านและการพาณิชย์ขนาดเล็ก
ช่างอิเล็กทรอนิกส์ (โทรทัศน์)
-
กลุ่มสาขาอาชีพช่างอุตสาหการ
ช่างเขียนแบบเครื่องกลด้วยคอมพิวเตอร์
ช่างเชื่อมแม็ก
ช่างเชื่อมทิก
ช่างเชื่อมท่อพอลิเอทิลีนความหนาแน่นสูง
-
-
ช่างประกอบท่อ
-
-
ช่างทำแม่พิมพ์ฉีดโลหะ
-
-
กลุ่มสาขาอาชีพช่างก่อสร้าง
ช่างไม้ก่อสร้าง
ช่างก่ออิฐ
ช่างฉาบปูน
ช่างอะลูมิเนียมก่อสร้าง
ช่างหินขัด
-
-
ช่างฉาบยิบซัม
-
-
ช่างมุมหลังคากระเบื้องคอนกรีต
กลุ่มอุตสาหกรรมไฟฟ้าและอิเล็กทรอนิกส์
พนักงานประกอบอุปกรณ์ไฟฟ้าแสงสว่าง
-
พนักงานประกอบมอเตอร์สำหรับเครื่องใช้ไฟฟ้า
-
ช่างเทคนิคบำรุงรักษาเครื่องจักรกลสำหรับอุตสาหกรรมไฟฟ้าและอิเล็กทรอนิกส์
-
ช่างเทคนิคระบบรักษาความปลอดภัย
-
กลุ่มอุตสาหกรรมชิ้นส่วนและอะไหล่ยานยนต์ และกลุ่มอุตสาหกรรมยานยนต์
ช่างกลึงสำหรับอุตสาหกรรมผลิตชิ้นส่วนยานยนต์
-
ช่างเชื่อมมิก-แม็กสำหรับอุตสาหกรรมผลิตชิ้นส่วนยานยนต์
-
ช่างเทคนิคบำรุงรักษาเครื่องจักรกลสำหรับอุตสาหกรรมผลิตชิ้นส่วนยานยนต์
-
ช่างเทคนิคเครื่องกลึงอัตโนมัติสำหรับอุตสาหกรรมผลิตชิ้นส่วนยานยนต์
-
ช่างเทคนิคพ่นสีตัวถังสำหรับอุตสาหกรรมผลิตรถยนต์
-
ช่างเทคนิคพ่นซีลเลอร์ตัวถังสำหรับอุตสาหกรรมผลิตรถยนต์
-
พนักงานประกันคุณภาพผลิตภัณฑ์ยานยนต์ (ขั้นสุดท้าย)
-
ช่างเทคนิคเชื่อมสปอตตัวถังสำหรับอุตสาหกรรมผลิตรถยนต์
-
กลุ่มอุตสาหกรรมอัญมณี
ช่างเจียระไนพลอย
-
ช่างหล่อเครื่องประดับ
-
ช่างตกแต่งเครื่องประดับ
-
ช่างฝังอัญมณีบนเครื่องประดับ
-
กลุ่มอุตสาหกรรมจักรกลและโลหะการ
ช่างเทคนิคเขียนแบบเครื่องกล
-
ช่างเชื่อมทิกสำหรับอุตสาหกรรมจักรกลและโลหะการ
-
ช่างเทคนิคระบบส่งกำลัง
-
ช่างเทคนิคระบบไฮโดรลิก
-
กลุ่มอุตสาหกรรมเครื่องปรับอากาศและเครื่องทำความเย็น
ช่างเชื่อมระบบท่อในอุตสาหกรรมเครื่องปรับอากาศและเครื่องทำความเย็น
-
ช่างเทคนิคเครื่องปรับอากาศขนาดใหญ่
-
ช่างเทคนิคห้องเย็นขนาดเล็ก
-
พนักงานประกอบเครื่องปรับอากาศ
-
กลุ่มอุตสาหกรรมแม่พิมพ์
ช่างเทคนิคเครื่องกัดอัตโนมัติ
-
ช่างเทคนิคเครื่องอีดีเอ็ม
-
ช่างเทคนิคเครื่องไวร์คัทอีดีเอ็ม
-
ช่างขัดเงาแม่พิมพ์
-
กลุ่มอุตสาหกรรมเหล็ก
พนักงานหลอมเหล็กเตาอาร์คไฟฟ้า
-
พนักงานปรุงแต่งน้ำเหล็กในเตาปรุงน้ำเหล็ก (Ladle Furnace)
-
พนักงานหล่อเหล็ก
-
พนักงานควบคุมการอบเหล็ก
-
กลุ่มอุตสาหกรรมพลาสติก
ช่างเทคนิคเครื่องฉีดพลาสติก
-
ช่างเทคนิคเครื่องเป่าถุงพลาสติก
-
ช่างเทคนิคเครื่องเป่าภาชนะกลวง
-
ช่างเทคนิคการซ่อมเครื่องเป่าถุงพลาสติก
-
กลุ่มอุตสาหกรรมรองเท้า
พนักงานตัดวางรองเท้า
-
พนักงานอัดพื้นรองเท้า
-
ช่างเย็บรองเท้า
-
พนักงานประกอบรองเท้า (เย็น)
-
* มาตรฐานฝีมือแรงงานแห่งชาติ ระดับ 1 : ผู้เข้ารับการทดสอบต้องมีอายุไม่ต่ำกว่า 18 ปีบริบูรณ์ และมีประสบการณ์การทำงานในสาขาอาชีพที่เกี่ยวข้อง หรือผ่านการฝึกฝีมือแรงงานหรือฝึกอาชีพ หรือเป็นผู้จบการศึกษาในสาขาอาชีพที่เกี่ยวข้อง
** มาตรฐานฝีมือแรงงานแห่งชาติ ระดับ 2 : ผู้เข้ารับการทดสอบต้องมีประสบการณ์การทำงาน หรือประกอบอาชีพในสาขาอาชีพที่เกี่ยวข้องนับตั้งแต่ได้รับหนังสือรับรองมาตรฐานฝีมือแรงงานแห่งชาติระดับ 1 (ไม่น้อยกว่า 1-2 ปี) หรือได้คะแนนในการทดสอบฯ ระดับ 1 ไม่ต่ำกว่าร้อยละ 80
*** มาตรฐานฝีมือแรงงานแห่งชาติ ระดับ 3 : ผู้เข้ารับการทดสอบต้องมีประสบการณ์การทำงาน หรือประกอบอาชีพในสาขาอาชีพที่เกี่ยวข้องนับตั้งแต่ได้รับหนังสือรับรองมาตรฐานฝีมือแรงงานแห่งชาติระดับ 2 (ไม่น้อยกว่า 1-2 ปี) หรือได้คะแนนในการทดสอบฯ ระดับ 2 ไม่ต่ำกว่าร้อยละ 80
2. คณะกรรมการค่าจ้างชุดที่ 20 ในการประชุมครั้งที่ 2/2563 เมื่อวันที่ 12 กุมภาพันธ์ 2563 ได้มีมติให้ยกเลิกประกาศคณะกรรมการค่าจ้าง เรื่อง อัตราค่าจ้างตามมาตรฐานฝีมือ (ฉบับที่ 3-8) โดยให้รวบรวมอัตราค่าจ้างตามมาตรฐานฝีมือดังกล่าวไว้ในประกาศคณะกรรมการค่าจ้าง เรื่อง อัตราค่าจ้างตามมาตรฐานฝีมือ (ฉบับที่ 9) เพียงฉบับเดียว เพื่อให้มีความเหมาะสมและสะดวกต่อการถือปฏิบัติต่อไป
11. เรื่อง สรุปผลการดำเนินการมาตรการช่วยเหลือเยียวยาผู้ได้รับผลกระทบจากเหตุการณ์ที่จังหวัดนครราชสีมา   (คณะกรรมการติดตามมาตรการช่วยเหลือเยียวยาผู้ได้รับผลกระทบจากเหตุการณ์ที่จังหวัดนครราชสีมา)
คณะรัฐมนตรีมีมติรับทราบตามที่คณะกรรมการติดตามมาตรการช่วยเหลือเยียวยาผู้ได้รับผลกระทบจากเหตุการณ์ที่จังหวัดนครราชสีมา รายงานความคืบหน้าการดำเนินการมาตรการช่วยเหลือเยียวยาผู้ได้รับผลกระทบจากเหตุการณ์ที่จังหวัดนครราชสีมา (ข้อมูล ณ วันที่ 18 มีนาคม 2563) สรุปได้ ดังนี้
1. เงินช่วยเหลือตามกฎหมายและสิทธิประโยชน์ส่วนบุคคล
หน่วย
งาน
รายละเอียด
กระทรวงยุติธรรม
(ยธ.)
จ่ายเงินช่วยเหลือตามพระราชบัญญัติค่าตอบแทนผู้เสียหาย และค่าทดแทน และค่าใช้จ่ายแก่จำเลยในคดีอาญา พ.ศ. 2544 และที่แก้ไขเพิ่มเติม ให้แก่ญาติผู้เสียชีวิตทั้งเจ้าหน้าที่และประชาชนครบ 27 รายแล้ว  ส่วนผู้บาดเจ็บ 68 ราย  มีผู้ยื่นเอกสารขอรับเงินเยียวยา 68 ราย เอกสารครบถ้วน  49   ราย อยู่ระหว่างการติดตามเอกสารเพิ่มเติม 20 ราย  กำหนดพิจารณาในวันที่ 25 มีนาคม 2563 (เดิมมีจำนวนผู้บาดเจ็บที่ได้รายงานต่อคณะรัฐมนตรี 57 ราย แต่ต่อมาคณะอนุกรรมการพิจารณาค่าตอบแทนผู้เสียหายฯ ประจำจังหวัด ได้พิจารณาให้ความช่วยเหลือแก่ผู้บาดเจ็บที่แจ้งเหตุภายหลังเพิ่มเติม 11 ราย รวมเป็น 68 ราย)
กระทรวงการพัฒนาสังคมและความมั่นคงของมนุษย์ (พม.)
จ่ายเงินช่วยเหลือตามระเบียบกระทรวงการพัฒนาสังคมและความมั่นคงของมนุษย์ว่าด้วยการจ่ายเงินอุดหนุนเพื่อช่วยเหลือผู้ประสบปัญหาทางสังคมกรณีฉุกเฉิน             พ.ศ. 2547 และที่แก้ไขเพิ่มเติม ให้แก่ ญาติของผู้เสียชีวิต 27 ราย และผู้บาดเจ็บ 57 ราย และอยู่ระหว่างนำเสนอคณะกรรมการตามกฎหมายพิจารณาให้ความช่วยเหลือเพิ่มเติมแก่ผู้บาดเจ็บ 11 ราย ภายในเดือนมีนาคม 2563
สำนักนายกรัฐมนตรี
(นร.)
จ่ายเงินช่วยเหลือจากกองทุนเงินช่วยเหลือผู้ประสบสาธารณภัย สำนักนายกรัฐมนตรี ให้แก่ญาติของผู้เสียชีวิต 27 ราย และผู้บาดเจ็บ 57 ราย ส่วนทุนการศึกษารายปีต่อเนื่องและเงินยังชีพรายเดือนของบุตรเจ้าหน้าที่ 1 ราย อยู่ระหว่างการพิจารณาของ ตช. เพื่อส่งเรื่องให้ นร. ดำเนินการต่อไป
กระทรวง
การคลัง
(กค.)
กรณีเงินช่วยพิเศษ บำเหน็จตกทอด บำนาญพิเศษรายเดือน ปูนเหน็จ เลื่อนเงินเดือน กรณีพิเศษ 7 ขั้น ของเจ้าหน้าที่ตำรวจที่เสียชีวิต 3 ราย และพลทหาร 1 ราย อยู่ระหว่างการพิจารณาของ ตช.  และ กห. เพื่อส่งเรื่องให้ กค. ดำเนินการต่อไป สำหรับประชาชนที่เป็นพลเมืองดี 2 ราย กค. อยู่ระหว่างนำเสนอคกก.ฯ ตามกฎหมายพิจารณา ส่วนกรณีเงินเพิ่มพิเศษสำหรับการปราบปรามผู้กระทำความผิดสำหรับเจ้าหน้าที่ที่ได้รับบาดเจ็บ 11 ราย อยู่ระหว่างการพิจารณาของหน่วยงานต้นสังกัดเพื่อส่งเรื่องให้ กค. ดำเนินการต่อไป
กระทรวงแรงงาน
(รง.)
จ่ายเงินชดเชยจากกองทุนประกันสังคมและกองทุนเงินทดแทนให้แก่ญาติของผู้เสียชีวิตที่เป็นสมาชิกครบ 11 รายแล้ว ยกเว้นรายการเงินบำเหน็จชราภาพของสมาชิก 1 ราย ที่ต้องรอคำสั่งศาลให้เป็นทายาทตามกฎหมายเพื่อรับเงินช่วยเหลือต่อไป
สำนักงานตำรวจแห่งชาติ (ตช.)
การบรรจุทายาทตามความสมัครใจ มีผู้ยื่นใช้สิทธิแล้ว 2 ราย ได้แก่ ทายาทของ พ.ต.ท. ชัชวาลย์ แท่งทอง และ พ.ต.ท. เพชรรัตน์ กำจัดภัย
กระทรวง
กลาโหม
(กห.)
จ่ายสินไหมทดแทนจากประกันชีวิตให้แก่ญาติของพลทหาร เมธา เลิศศิริ  ที่เสียชีวิต เรียบร้อยแล้ว
สำนักงานคณะ
กรรมการกำกับและส่งเสริมการประกอบธุรกิจประกัน
ภัย(คปภ.)
กรณีผู้เสียชีวิตและผู้บาดเจ็บ : ผู้เสียชีวิต จำนวน 30 ราย (รวมคู่กรณี) ตรวจสอบแล้วพบว่า มีการทำประกันภัยไว้ทั้งสิ้น 22 ราย ซึ่งขณะนี้ได้มีการจ่ายค่าสินไหมทดแทนครบถ้วนแล้ว รวมเป็นเงินจำนวน 32,143,134.90 บาท สำหรับผู้บาดเจ็บที่มีการทำประกันภัยไว้จะได้รับการดูแลและช่วยเหลือตามสัญญาประกันภัยต่อไป
กรณีทรัพย์สินเสียหาย : รถยนต์ที่ได้รับความเสียหาย จำนวน 9 คัน อยู่ระหว่างการจัดซ่อม 8 คัน และมีการคืนทุนประกันภัยรถยนต์  1 คัน จำนวน 220,000 บาท กรณีศูนย์การค้า Terminal 21 บริษัท ทิพยประกันภัย จำกัด (มหาชน) สำรวจความเสียหายแล้ว มีค่าสินไหมทดแทนกรณีทรัพย์สินเสียหาย จำนวน 8,000,000 บาท และค่าชดเชยกรณีธุรกิจหยุดชะงัก 3,000,000 บาท ซึ่งบริษัทอยู่ระหว่างรอเอกสารจากผู้เอาประกันภัย ส่วนกรณีผู้ประกอบการ บริษัท ฟู้ดแลนด์ซุปเปอร์มาร์เก็ต จำกัด ได้รับการชดใช้ค่าสินไหมทดแทนแล้ว จำนวน 4,000,000 บาท
2. เงินบริจาคและเงินช่วยเหลือจากหน่วยงานต่าง ๆ
2.1 เงินประทานจากสมเด็จพระอริยวงษาคตญาณสมเด็จพระสังฆราชฯ
ได้จ่ายผ่านสำนักงานพระพุทธศาสนาแห่งชาติให้แก่ญาติของผู้เสียชีวิต 27 ราย และผู้บาดเจ็บ 57 ราย ครบถ้วนแล้ว
2.2 เงินบริจาคผ่านจังหวัดนครราชสีมา
จ่ายให้แก่ญาติของผู้เสียชีวิต 27 ราย และผู้บาดเจ็บ             68 ราย ครบถ้วนแล้ว (จำนวนผู้บาดเจ็บอ้างอิงจาก            มติ คกก.ฯ)
2.3 เงินช่วยเหลือจากสวัสดิการหน่วยงานต้นสังกัดของเจ้าหน้าที่
เช่น ฌาปนกิจสงเคราะห์ กองทุน และมูลนิธิต่าง ๆ ของ ตช. ตำรวจสอบสวนกลาง ตำรวจนครบาล ตำรวจภูธรภาค 3  ตำรวจภูธรจังหวัด ตำรวจภูธรเมือง  และสมาคมแม่บ้านตำรวจ  คงเหลือบางรายการที่อยู่ระหว่างติดตามจ่ายให้ญาติของเจ้าหน้าที่ที่เสียชีวิตและผู้ได้รับบาดเจ็บให้ครบถ้วน
2.4 เงินช่วยเหลือจากรัฐวิสาหกิจ และภาคเอกชน
ได้แก่ ธนาคารกรุงไทย  ธนาคารออมสิน  ธนาคารเพื่อการเกษตรและสหกรณ์การเกษตร ธนาคารอาคารสงเคราะห์ สำนักงานสลากกินแบ่งรัฐบาล มหาวิทยาลัยศรีปทุม  บริษัท ทีคิวเอ็ม อินชัวร์รันส์ โปรคเกอร์ จำกัด บริษัท ทีโอเอ เพ้นท์ (ประเทศไทย) จำกัด (มหาชน) และนายสุชัย พรชัยศักดิ์อุดม  และครอบครัว คงเหลือบางรายการที่อยู่ระหว่างติดตามจ่ายให้ญาติของเจ้าหน้าที่และประชาชนที่เสียชีวิตและผู้ได้รับบาดเจ็บให้ครบถ้วน
3. การรักษาพยาบาลผู้บาดเจ็บ 69 ราย (รวมคู่กรณี 1 ราย) กลับบ้านแล้ว  64 ราย และรักษาตัวในโรงพยาบาล 5 ราย โดยแบ่งเป็นผู้ป่วยในวิกฤต (ICU)  3 ราย และผู้ป่วยในสามัญ 2 ราย
4. การฟื้นฟูสภาพจิตใจผู้ได้รับผลกระทบจากเหตุการณ์ ฯ มีการประเมินสภาพจิตใจ โดยแบ่งเป็น 3 กลุ่ม คือ กลุ่มญาติผู้เสียชีวิตและผู้บาดเจ็บ  กลุ่มผู้อยู่ในเหตุการณ์และกลุ่มประชาชนทั่วไป สรุปรวมมีผู้ได้รับการประเมิน 2,872 ราย  มีผลต้องติดตาม 440 ราย คิดเป็นร้อย 15.32
12.  เรื่อง  รายงานการพัฒนาระบบราชการไทย ประจำปี พ.ศ. 2561
คณะรัฐมนตรีมีมติรับทราบรายงานการพัฒนาระบบราชการไทย ประจำปี พ.ศ. 2561 ตามที่สำนักงาน ก.พ.ร. เสนอ และให้เสนอสภาผู้แทนราษฎรและวุฒิสภาต่อไป และ ให้สำนักงาน ก.พ.ร. รับความเห็นและข้อสังเกตของสำนักงานปลัดสำนักนายกรัฐมนตรี และสำนักงาน ก.พ. ไปพิจารณาดำเนินการต่อไปด้วย
สาระสำคัญของเรื่อง
ก.พ.ร. ได้ดำเนินการพัฒนาและจัดระบบราชการและงานของรัฐอย่างอื่นเพื่อให้ส่วนราชการและหน่วยงานอื่นของรัฐสามารถนำนโยบายของรัฐบาลไปสู่การปฏิบัติให้เกิดประสิทธิผลอย่างมีประสิทธิภาพ  โดยมียุทธศาสตร์ชาติ  และแผนยุทธศาสตร์การพัฒนาระบบราชการไทย (พ.ศ. 2556- พ.ศ. 2561) เป็นกรอบทิศทางในการดำเนินการรายงานการพัฒนาระบบราชการไทย ประจำปี พ.ศ. 2561 ซึ่งมีเนื้อหาแบ่งเป็น 2 ส่วน ดังนี้
1. ส่วนที่ 1 การพัฒนาระบบราชการไทย (ช่วงปี พ.ศ. 2556 – พ.ศ. 2561) ประกอบด้วย
ผลการพัฒนาระบบราชการไทยที่สำนักงาน ก.พ.ร. ได้ผลักดันและส่งเสริมให้หน่วยงานของรัฐดำเนินการขับเคลื่อนการพัฒนาระบบราชการไทยสู่การปฏิบัติให้เกิดประสิทธิภาพและประสิทธิผลใน 3 ประเด็นหลัก ได้แก่ การยกระดับองค์การสู่ความเป็นเลิศ การพัฒนาอย่างยั่งยืนและการก้าวสู่สากล  โดยมีผลการพัฒนาระบบราชการที่สำคัญ ดังนี้
1.1 ด้านการยกระดับองค์การสู่ความเป็นเลิศ  มีผลการดำเนินงานที่สำคัญ
1.1.1 การสร้างความเป็นเลิศในการให้บริการประชาชน ดังนี้  (1) การจัดตั้งศูนย์บริการร่วมในห้างสรรพสินค้า (Government Service Point)  เช่น กรุงเทพมหานคร สำนักงานประกันสังคม กรมการขนส่งทางบกเพื่อจัดเจ้าหน้าที่และนำงานมาบริการแก่ประชาชนในศูนย์การค้าต่าง ๆ เช่น ศูนย์การค้าเซ็นทรัลเวิลด์ ฯลฯ (2) การพัฒนาระบบการให้บริการภาครัฐแบบเบ็ดเสร็จทางอิเล็กทรอนิกส์ (Biz Portal)             (3) ห้องปฏิบัติการนวัตกรรมภาครัฐ หรือ (Government Innovation Lab) เช่น การแก้ปัญหาระบบการรอคิวตรวจรักษาในโรงพยาบาล  โดยเฉพาะโรงพยาบาลรัฐบาลได้นำ Application และตู้ Kiosk มาใช้ในการจัดการระบบคิวต่อเนื่อง (4) การเพิ่มขีดความสามารถในการประกอบธุรกิจของประเทศ (Doing Business)  การปรับปรุงบทบาทภารกิจ  และโครงสร้างส่วนราชการของหน่วยงานภาครัฐ การส่งเสริมและยกระดับการให้บริการประชาชนและ              การประสานความร่วมมือระหว่างส่วนกลาง ส่วนภูมิภาค  และส่วนท้องถิ่น เป็นต้น
1.1.2 การพัฒนาองค์การให้มีขีดสมรรถนะสูงและทันสมัย บุคลากรมีความเป็นมืออาชีพ ดังนี้ (1) การปรับปรุงบทบาท ภารกิจ  และโครงสร้างส่วนราชการของหน่วยงานภาครัฐ (2) การพัฒนาระบบการประเมินผลการปฏิบัติราชการ (3) โครงการพัฒนานักบริหารการเปลี่ยนแปลงรุ่นใหม่เข้าสู่ระบบราชการ (4) โครงการส่งเสริมการเรียนรู้ผ่านสื่ออิเล็กทรอนิกส์
1.1.3 การวางระบบการบริหารราชการแบบบูรณาการ
1.2 ด้านการพัฒนาอย่างยั่งยืน มีผลการดำเนินงานที่สำคัญ ได้แก่ การส่งเสริมการบริหารราชการแผ่นดินแบบมีส่วนร่วมของทุกภาคส่วน โดยเฉพาะภาคประชาชนและภาคประชาสังคม
1.3 ด้านการก้าวสู่สากล โดยการสร้างความพร้อมของระบบราชการไทยเพื่อเข้าสู่ประชาคมอาเซียนโดยได้ดำเนินกิจกรรมร่วมกับประเทศสมาชิกอาเซียน รวมทั้งองค์กรระหว่างประเทศอย่างต่อเนื่อง และดำเนินโครงการส่งเสริมธรรมาภิบาลภาครัฐเข้าสู่ประชาคมอาเซียน จนเกิดเป็นเครือข่ายธรรมาภิบาลอาเซียน (ASEAN Governance Network) ขึ้น
นอกจากกรอบแนวทางในการดำเนินการตามข้อ 1 แล้ว สำนักงาน ก.พ.ร. เห็นว่า               การพัฒนาระบบราชการไทยในอนาคตควรมีทิศทางการพัฒนาระบบราชการไทย ดังนี้
ภาครัฐที่ยึดประชาชนเป็นศูนย์กลาง  ตอบสนองความต้องการและให้บริการอย่าง
สะดวก รวดเร็ว โปร่งใส เป็นธรรมัฐ
ภาครัฐที่บริหารงานแบบบูรณาการโดยเชื่อมโยงการพัฒนาในทุกระดับทุกภาคส่วน
ทุกพื้นที่ และมีระบบติดตามประเมินผลที่สะท้อนการบรรลุเป้าหมายในทุกระดับ
ภาครัฐที่มีขนาดเหมาะสมกับภารกิจ  ส่งเสริมให้ประชาชนและทุกภาคส่วนมีส่วนร่วม
ในการพัฒนาประเทศ
ภาครัฐที่มีวิธีการทำงานที่ทันสมัย ทันต่อการเปลี่ยนแปลง สามารถรองรับกับ
สภาพแวดล้อมในการปฏิบัติงานที่มีความหลากหลายซับซ้อนมากขึ้น โดยการนำนวัตกรรมและเทคโนโลยีดิจิทัลเข้ามาใช้
ภาครัฐที่มีบุคลากรที่มีประสิทธิภาพ  เน้นการสร้างและพัฒนาบุคลากรภาครัฐให้มี
ความรู้ความสามารถในการทำงานเพื่อประเทศชาติและประชาชน
2. ส่วนที่ 2 รายงานการดำเนินงานของสำนักงาน ก.พ.ร. ประจำปีงบประมาณ  พ.ศ. 2561 ประกอบด้วย
2.1 ข้อมูลพื้นฐานของสำนักงาน ก.พ.ร. ดังนี้ (1) วิสัยทัศน์ และ ประเด็นยุทธศาสตร์ด้านการปรับสมดุลและพัฒนาระบบการบริหารจัดการภาครัฐ (2) โครงสร้างและอัตรากำลัง สำนักงาน ก.พ.ร. แบ่งส่วนราชการออกเป็น 9 กอง 1 สำนัก 2 กลุ่ม 1 ศูนย์  เป็นต้น
2.2 ผลการดำเนินงานที่จำแนกตามประเด็นยุทธศาสตร์ของสำนักงาน ก.พ.ร.  รวมทั้ง  ผลการประเมินตามมาตรการปรับปรุงประสิทธิภาพ  ในการปฏิบัติราชการของสำนักงาน ก.พ.ร. ประจำปีงบประมาณ พ.ศ. 2561 ผลการดำเนินการตามข้อสั่งการของนายกรัฐมนตรี/มติคณะรัฐมนตรี ประจำปีงบประมาณ พ.ศ. 2561 งบแสดงฐานะการเงิน ของสำนักงาน ก.พ.ร. และผลการดำเนินงานและงบแสดงฐานะการเงินของสถาบันส่งเสริมการบริหารกิจการบ้านเมืองที่ดี สำนักงาน ก.พ.ร. ดังนี้ (1) การพัฒนาระบบการให้บริการประชาชนของหน่วยงานภาครัฐ เช่น การดำเนินการตามพระราชบัญญัติการอำนวยความสะดวกในการพิจารณาอนุญาตของทางราชการ พ.ศ. 2558  (2) การปรับปรุงบทบาท ภารกิจ และโครงสร้างของหน่วยงานภาครัฐ และการพัฒนาองค์การให้มีขีดสมรรถนะสูง (3) การวางระบบบริหารราชการแบบบูรณาการ (4) การพัฒนาระบบบริหารจัดการกำลังคนและพัฒนาบุคลากรภาครัฐ  (5) การต่อต้านการทุจริต  ประพฤติมิชอบ  (6) การปรับปรุงแก้ไขกฎหมาย ระเบียบ และข้อบังคับที่เกี่ยวข้องกับการบริหารราชการแผ่นดิน เป็นต้น
13. เรื่อง  การปรับการเปิดภาคเรียนที่หนึ่ง ปีการศึกษา 2563
คณะรัฐมนตรีมีมติรับทราบตามที่กระทรวงศึกษาธิการ (ศธ.) เสนอการปรับการเปิดภาคเรียนที่หนึ่ง ปีการศึกษา 2563 โดยให้สถานศึกษาเลื่อนการเปิดภาคเรียนที่หนึ่ง ปีการศึกษา 2563 จากวันที่ 16 พฤษภาคม พ.ศ. 2563 เป็นวันที่ 1 กรกฎาคม พ.ศ. 2563 ทั้งนี้ กระทรวงศึกษาธิการจะปรับวิธีการเรียนการสอนให้สอดคล้องกับหลักสูตรที่กำหนดไว้ในแต่ละระดับการศึกษา ของปีการศึกษา 2563 โดยกระทรวงศึกษาธิการจะได้ประสานงานอย่างใกล้ชิดกับศูนย์บริหารสถานการณ์การแพร่ระบาดของโรคติดเชื้อไวรัสโคโรนา 2019 (ศบค.) ต่อไป
สาระสำคัญของเรื่อง
ศธ. เสนอว่า
1. ตามที่คณะรัฐมนตรีได้มีมติในคราวประชุมเมื่อวันที่ 17 มีนาคม 2563 เห็นชอบมาตรการเร่งด่วนในการป้องกันวิกฤตการณ์จากโรคติดเชื้อไวรัสโคโรนา 2019 (COVID-19) ข้อ 2 ยับยั้งการระบาดภายในประเทศ ข้อ 2.4 งดการเรียนการสอนของมหาวิทยาลัย (สถาบันการศึกษา) โรงเรียน โรงเรียนนานาชาติ และสถาบันกวดวิชา หรือปรับวิธีการเรียนการสอนเป็นทางออนไลน์ ตั้งแต่วันพุธที่ 18 มีนาคม 2563 เป็นระยะเวลา 14 วัน และให้สถานศึกษาดำเนินการป้องกันโรคตามมาตรการของกระทรวงสาธารณสุขอย่างเคร่งครัด เมื่อสถานศึกษากลับมาเปิดสอนตามปกติ และข้อ 2.6 งดกิจกรรมที่มีการเคลื่อนย้ายคนข้ามจังหวัดของหน่วยงานที่มีคนจำนวนมาก ได้แก่ ค่ายทหาร เรือนจำ โรงเรียน รวมถึงการจำกัดการเคลื่อนย้ายแรงงานต่างด้าว หรือหากจำเป็นต้องเคลื่อนย้ายต้องมีมาตรการป้องกันการแพร่ของโรค เช่น การตรวจคัดกรองคนก่อนเคลื่อนย้าย
2. ระเบียบกระทรวงศึกษาธิการว่าด้วยปีการศึกษา การเปิดและปิดสถานศึกษา พ.ศ. 2549 ข้อ 7 วรรคหนึ่ง ให้สถานศึกษาเปิดและปิดภาคเรียนตามปกติในรอบปีการศึกษาหนึ่งตามที่กำหนดไว้ดังต่อไปนี้ (1) ภาคเรียนที่หนึ่ง วันเปิดภาคเรียน วันที่ 16 พฤษภาคม วันปิดภาคเรียน วันที่ 11 ตุลาคม (2) ภาคเรียนที่สอง วันเปิดภาคเรียน วันที่ 1 พฤศจิกายน วันปิดภาคเรียน วันที่ 1 เมษายน ของปีถัดไป วรรคสอง สถานศึกษาใดประสงค์จะเปิดและปิดภาคเรียนแตกต่างไปจากที่กำหนดไว้ตามวรรคหนึ่ง ให้ส่วนราชการเจ้าสังกัดเป็นผู้กำหนดตามที่เห็นสมควร ดังนั้น อาศัยอำนาจตามระเบียบกระทรวงศึกษาธิการว่าด้วยปีการศึกษา การเปิดและปิดสถานศึกษา พ.ศ. 2549 กระทรวงศึกษาธิการเห็นสมควรให้มีการเลื่อนการเปิดภาคเรียนที่หนึ่ง จากวันที่ 16 พฤษภาคม พ.ศ. 2563 เป็นวันที่ 1 กรกฎาคม พ.ศ. 2563 เพื่อให้สอดคล้องกับสถานการณ์การแพร่ระบาดของโรคติดเชื้อไวรัสโคโรนา 2019 (COVID-19) ทั้งนี้ กระทรวงศึกษาธิการเห็นว่าหากมีการเลื่อนการเปิดภาคเรียนที่หนึ่งล่วงเลยกำหนดเวลาดังกล่าว จะส่งผลกระทบต่อการวางแผนการเรียนการสอนในปีการศึกษา 2563 เป็นอย่างยิ่งและจะมีผลกระทบต่อไปถึงการเรียนการสอนในปีการศึกษาต่อ ๆ ไปด้วย โดยกระทรวงศึกษาธิการจะได้ประสานงานกับศูนย์บริหารสถานการณ์การแพร่ระบาดของโรคติดเชื้อไวรัสโคโรนา 2019 (ศบค.) ถึงความเหมาะสมในวิธีการเรียนการสอนที่สอดคล้องกับนโยบายโดยรวมของประเทศต่อไป
3. กระทรวงศึกษาธิการได้ออกประกาศเรื่องให้สถานศึกษาในสังกัดและในกำกับของกระทรวงศึกษาธิการปิดเรียนด้วยเหตุพิเศษ ประกาศ ณ วันที่ 17 มีนาคม พ.ศ. 2563 ให้สถานศึกษาทุกแห่งของรัฐและเอกชน ทั้งในระบบและนอกระบบ ซึ่งอยู่ในสังกัดและในกำกับของกระทรวงศึกษาธิการปิดเรียนด้วยเหตุพิเศษ ตั้งแต่วันพุธที่ 18 มีนาคม พ.ศ. 2563 เป็นต้นไป จนกว่าจะมีประกาศเปลี่ยนแปลงในระหว่างที่สถานศึกษาต้องปิดเรียนด้วยเหตุพิเศษดังกล่าว หากมีความจำเป็น ให้ส่วนราชการต้นสังกัดกำหนดแนวทางแก้ปัญหา ทั้งนี้ ให้สถานศึกษาจัดให้มีการเรียนการสอนด้วยการไม่ต้องเข้าชั้นเรียนโดยปรับการเรียนการสอนเป็นทางออนไลน์
4. เนื่องจากสถานการณ์การแพร่ระบาดของโรคติดเชื้อไวรัสโคโรนา 2019 (COVID-19) สามารถติดต่อโดยการแพร่กระจายละอองฝอยของเชื้อโรคเหมือนเชื้อกลุ่มไข้หวัด และการสัมผัสสิ่งของที่ปนเปื้อนสารคัดหลั่ง จึงติดต่อได้ง่ายและเป็นอันตรายอย่างมากต่อชีวิตประชาชน ประกอบกับในขณะนี้ยังไม่มีวัคซีนป้องกันโรคทั้งยังไม่มียารักษาโรคโดยตรง ทำให้มีผู้ติดเชื้อและเสียชีวิตจากโรคดังกล่าวเพิ่มขึ้นอย่างต่อเนื่อง ดังนั้น กิจกรรมที่มีการรวมตัวของคนเป็นกลุ่ม หรือการรวมตัวกันของคนหมู่มาก มีความเสี่ยงต่อการแพร่ระบาดของโรคดังกล่าวได้ เพื่อเป็นการป้องกันไม่ให้ส่งผลกระทบต่อกลุ่มนักเรียน นักศึกษา ผู้เรียน ครู ผู้สอน และบุคลากรทางการศึกษา กระทรวงศึกษาธิการจึงเสนอคณะรัฐมนตรีเพื่อทราบการปรับการเปิดภาคเรียนที่หนึ่ง ปีการศึกษา 2563
5. เนื่องจากตามประกาศสถานการณ์ฉุกเฉินในทุกเขตพื้นที่ทั่วราชอาณาจักร ให้มีผลตั้งแต่ วันที่ 26 มีนาคม พ.ศ. 2563 จนถึงวันที่ 30 เมษายน พ.ศ. 2563 และข้อกำหนดออกตามความในมาตรา 9 แห่งพระราชกำหนดการบริหารราชการในสถานการณ์ฉุกเฉิน พ.ศ. 2548 (ฉบับที่ 1) มีคำแนะนำให้ประชาชนอยู่บ้าน โดยเฉพาะผู้ที่มีความเสี่ยงสูง ได้แก่ ผู้สูงอายุ 70 ปีขึ้นไป กลุ่มคนมีโรคประจำตัว เช่น เบาหวาน ความดัน ภูมิแพ้ โรคทางเดินหายใจ เด็กอายุไม่เกิน 5 ปี อันส่งผลกระทบต่อสถานศึกษาในกระบวนการการรับสมัคร การสอบคัดเลือก การจับฉลาก การประกาศผล การรายงานตัว และการมอบตัวที่ได้กำหนดวันไว้เดิมตามปฏิทินการรับนักเรียน นักศึกษาและผู้เรียนในปีการศึกษา 2563 ซึ่งกำหนดดำเนินการระหว่างเดือนมีนาคม – พฤษภาคม 2563 โดยขณะนี้สถานศึกษายังไม่สามารถดำเนินการได้ตามกระบวนการข้างต้น ทำให้สถานศึกษาไม่สามารถเปิดภาคเรียนที่หนึ่ง ปีการศึกษา 2563 ในวันที่ 16 พฤษภาคม พ.ศ. 2563 ตามระเบียบกระทรวงศึกษาธิการว่าด้วยปีการศึกษา การเปิดและปิดสถานศึกษา พ.ศ. 2549
14. เรื่อง มาตรการช่วยเหลือผู้ใช้ไฟฟ้าที่ได้รับผลกระทบจากสถานการณ์การระบาดของโรคติดเชื้อไวรัสโคโรนา 2019 (COVID-19) เพิ่มเติม
คณะรัฐมนตรีมติเห็นชอบในหลักการมาตรการช่วยเหลือผู้ใช้ไฟฟ้าที่ได้รับผลกระทบจากสถานการณ์การระบาดของโรคติดเชื้อไวรัสโคโรนา 2019 (COVID-19) เพิ่มเติม ตามที่กระทรวงมหาดไทยเสนอดังนี้
1. เห็นชอบกำหนดนโยบายมาตรการค่าไฟฟ้าฟรีกับผู้ใช้ไฟฟ้าประเภทบ้านอยู่อาศัยที่ติดตั้งมิเตอร์ไม่เกิน 5 แอมป์ (ประเภทที่ 1.1 ของการไฟฟ้านครหลวง และประเภทที่ 1.1.1 ของการไฟฟ้าส่วนภูมิภาค) จาก 50 หน่วยต่อเดือนเป็น 90 หน่วยต่อเดือน โดยมอบหมายให้คณะกรรมการกำกับกิจการพลังงานดำเนินการโดยให้ใช้เงินเรียกคืนรายได้เพื่อให้การไฟฟ้า มีฐานะการเงินตามเกณฑ์ที่กำหนดมาเป็นแหล่งเงินในการสนับสนุนการดำเนินการ
2. เห็นชอบการขยายระยะเวลาการชำระค่าไฟฟ้าให้ผู้ใช้ไฟฟ้าประเภทบ้านอยู่อาศัยที่ติดตั้งมิเตอร์ไม่เกิน 5 แอมป์ (ประเภทที่ 1.1 ของการไฟฟ้านครหลวง และประเภทที่ 1.1.1 ของการไฟฟ้าส่วนภูมิภาค) เป็นระยะเวลาไม่เกิน 6 เดือนของแต่ละรอบบิลสำหรับใบแจ้งค่าไฟฟ้าประจำเดือนเมษายน ถึงเดือนมิถุนายน 2563 โดยให้การไฟฟ้าฝ่ายผลิตแห่งประเทศไทย ขยายระยะเวลาการชำระค่าไฟฟ้าให้การไฟฟ้านครหลวงและการไฟฟ้าส่วนภูมิภาคโดยไม่มีเบี้ยปรับ
สาระสำคัญของเรื่อง
ตามที่กระทรวงมหาดไทยได้เสนอมาตรการช่วยเหลือประชาชนที่ได้รับผลกระทบจากสถานการณ์การระบาดของโรคติดเชื้อไวรัสโคโรนา 2019 (COVID-19) ต่อคณะรัฐมนตรี โดยคณะรัฐมนตรี ในคราวประชุมเมื่อวันที่ 17 มีนาคม 2563 ได้รับทราบมาตรการดังกล่าวแล้ว นั้น
กระทรวงมหาดไทยพิจารณาแล้ว เนื่องจากสถานการณ์การระบาดของเชื้อไวรัสโคโรนา 2019 (COVID-19) ซึ่งส่งผลกระทบเป็นวงกว้างต่อระบบเศรษฐกิจในหลายส่วนทั้งภาคครัวเรือน ธุรกิจ และอุตสาหกรรม โดยคาดว่าจะมีประชาชนจำนวนมากย้ายถิ่นฐานกลับไปยังภูมิลำเนา รวมถึงการทำงานภายในที่พักอาศัย (Work From Home) ทำให้การใช้ไฟฟ้าประเภทบ้านอยู่อาศัยเพิ่มขึ้น โดยเฉพาะผู้ใช้ไฟฟ้าที่เดิมเคยได้รับสิทธิค่าไฟฟ้าฟรี จำนวน 50 หน่วยไม่ต้องชำระค่าไฟฟ้า จะไม่ได้รับสิทธิดังกล่าว เป็นผลให้มีภาระต้องชำระค่าไฟฟ้า ซึ่งในสภาพเศรษฐกิจปัจจุบันผู้ใช้ไฟฟ้ากลุ่มดังกล่าวอาจไม่สามารถชำระค่าไฟฟ้าได้ กระทรวงมหาดไทยจึงได้มีข้อเสนอมาตรการช่วยเหลือผู้ใช้ไฟฟ้าที่ได้รับผลกระทบจากสถานการณ์การระบาดของโรคติดเชื้อไวรัสโคโรนา 2019 (COVID-19) เพิ่มเติม
ผลกระทบ/ประโยชน์ที่ได้รับ
การดำเนินมาตรการดังกล่าวจะเป็นการช่วยเหลือและบรรเทาความเดือดร้อนให้กับประชาชนผู้ใช้ไฟฟ้า เป็นวงเงิน ประมาณ 9,375 ล้านบาท ดังนี้
มาตรการ
ระยะเวลา
ผลประโยชน์ที่จะเกิดขึ้น
กับประชาชน
จำนวนประชาชน
ที่ได้รับประโยชน์
1. ค่าไฟฟ้าฟรี
3 เดือน
(เดือนเมษายน – มิถุนายน 2563)
รวม 3,029 ล้านบาท
(กฟน. 74 ล้านบาท
กฟภ. 2,955 ล้านบาท)
รวม 6.435 ล้านราย
(กฟน. 205,272 ราย
กฟภ. 6.23 ล้านราย)
2. ขยายระยะเวลา
การชำระค่าไฟฟ้า
3 เดือน
(เดือนเมษายน – มิถุนายน 2563)
รวม 6,346 ล้านบาท
กฟน. 301 ล้านบาท
กฟภ. 6,045 ล้านบาท
รวม 4.265 ล้านราย
กฟน. 165,567 ราย
กฟภ. 4.1 ล้านราย
รวมทั้งสิ้น
9,375 ล้านบาท
15. เรื่อง รายงานความคืบหน้าการดำเนินงานของกระทรวงวัฒนธรรมภายใต้สถานการณ์ฉุกเฉิน : กรณีการแพร่ระบาดของโรคติดเชื้อไวรัสโคโรนา 2019 (โควิด-19) ห้วงวันที่ 31 มีนาคม-6 เมษายน 2563
คณะรัฐมนตรีมีมติรับทราบรายงานความคืบหน้าการดำเนินงานของกระทรวงวัฒนธรรมภายใต้สถานการณ์ฉุกเฉิน : กรณีการแพร่ระบาดของโรคติดเชื้อไวรัสโคโรนา 2019 (โควิด-19) ห้วงวันที่ 31 มีนาคม-6 เมษายน 2563 ตามที่กระทรวงวัฒนธรรมเสนอ
สาระสำคัญ
กระทรวงวัฒนธรรมขอรายงานความคืบหน้าการดำเนินงานของกระทรวงวัฒนธรรมภายใต้สถานการณ์ฉุกเฉิน : กรณีการแพร่ระบาดของโรคติดเชื้อไวรัสโคโรนา 2019 (โควิด-19) ห้วงวันที่ 31 มีนาคม - 6 เมษายน 2563 ดังนี้
1. จัดทำจดหมายเหตุ เพื่อบันทึกเหตุการณ์สำคัญของประเทศไทย : กรณีการแพร่ระบาดของโรคติดเชื้อไวรัสโคโรนา 2019 (โควิด-19) กระทรวงวัฒนธรรมได้รวบรวมข้อมูล ข่าว และเหตุการณ์เกี่ยวกับสถานการณ์ การแพร่ระบาดของโรค ทั้งในรูปข้อมูลเอกสาร และสื่ออิเล็กทรอนิกส์ แต่เนื่องจากการแพร่ระบาดครอบคลุมทั่วประเทศ ประกอบกับสถานการณ์ดังกล่าวมีความเกี่ยวข้องกับหลายหน่วยงาน จึงได้วางแผนการดำเนินงานให้ครอบคลุมทุกจังหวัด เพื่อให้มีความครบถ้วนสมบูรณ์มากที่สุด โดยจะมีการแต่งตั้งคณะกรรมการ และคณะทำงานรับผิดชอบดำเนินการ และจะรายงานความคืบหน้าต่อคณะรัฐมนตรีเพื่อทราบอย่างต่อเนื่องต่อไป
2. ออกประกาศกระทรวงวัฒนธรรม เรื่อง แนวทางการปฏิบัติเกี่ยวกับเทศกาล ประเพณี พิธีทางศาสนา และพิธีการต่างๆ กรณีการแพร่ระบาดของโรคติดเชื้อไวรัสโคโรนา 2019 (โควิด-19) ลงวันที่ 1 เมษายน 2563 เข้มงวดให้มีการงด หรือเลื่อนกิจกรรมทางวัฒนธรรม ประเพณี พิธีทางศาสนาที่เป็นการรวมคนหมู่มากออกไปก่อนตามมาตรการของรัฐบาล และกรณีที่มีความจำเป็นอย่างยิ่งยวดที่ต้องจัดงานได้กำหนดแนวทางการปฏิบัติที่มีความเข้มงวดมากขึ้น ทั้งนี้ กระทรวงวัฒนธรรมได้ขอความร่วมมือกรุงเทพมหานครและผู้ว่าราชการจังหวัดทุกจังหวัด รวมทั้งสถานีวิทยุ โทรทัศน์ และสื่อมวลชนต่าง ๆ เผยแพร่ประชาสัมพันธ์ประกาศดังกล่าวไปยังประชาชนทั่วประเทศเพื่อนำไปใช้เป็นแนวปฏิบัติได้อย่างถูกต้อง
3. บูรณาการความร่วมมือกับชุมชนคุณธรรมน้อมนำหลักปรัชญาของเศรษฐกิจพอเพียง ขับเคลื่อนด้วยพลังบวร ภาคีเครือข่าย และหน่วยงานต่าง ๆ ซึ่งถือเป็นกลไกสำคัญที่กระทรวงวัฒนธรรมใช้ขับเคลื่อนการทำงาน โดยส่งเสริมให้คนมีคุณธรรมตามหลักธรรมทางศาสนา น้อมนำหลักปรัชญาของเศรษฐกิจพอเพียงมาประพฤติปฏิบัติในชีวิตประจำวัน และมีวิถีทางวัฒนธรรมที่ดีงาม รวมทั้งส่งเสริมบทบาทของแกนนำบวร (บ้าน วัด โรงเรียน/ราชการ) ในการกระจายข้อมูลข่าวสารเกี่ยวกับการดูแลตนเอง และบุคคลในชุมชนเพื่อป้องกัน เฝ้าระวัง และควบคุมโรค ส่งเสริมให้คนในชุมชนมีความรัก ความสามัคคี มีน้ำใจ ช่วยเหลือ แบ่งปัน เอื้ออาทรกัน พึ่งพาอาศัยกัน อาทิ การแบ่งปันพืชผัก ผลไม้ อาหารการกิน หน้ากากผ้า แอลกอฮอล์เจล โดยมีผลการดำเนินงาน ดังนี้ (ข้อมูล ณ วันที่ 6 เมษายน 2563)
1) จัดทำองค์ความรู้และเผยแพร่ประชาสัมพันธ์แนวทางการปฏิบัติเกี่ยวกับเทศกาล ประเพณี พิธีทางศาสนา และพิธีการต่างๆ กรณีการแพร่ระบาดของโรคติดเชื้อไวรัสโคโรนา 2019 ให้แก่ประชาชนในท้องถิ่น โดยเผยแพร่ผ่านวิทยุชุมชน 1,055 ครั้ง และออกอากาศรายการวิทยุทั้ง AM และ FM 296 ครั้ง รวม 1,351 ครั้ง รวมถึงได้มีการนำไปเผยแพร่ขยายผลผ่านช่องทางสื่อออนไลน์อีกด้วย
2) ผลิตสื่อเพื่อประชาสัมพันธ์ เรื่อง การป้องกันการแพร่ระบาดของโรคติดเชื้อไวรัสโคโรนา 2019 (โควิด-19) เผยแพร่ทางสถานีวิทยุ 84 ชิ้นงาน คลิปวีดิโอ 367 คลิป และอินโฟกราฟฟิค 522 ชิ้นงาน รวม 943 คลิป/ชิ้นงาน
3) สนับสนุนองค์กรปกครองส่วนท้องถิ่น ผลิตหน้ากากอนามัยชนิดผ้า โดยแกนนำพลัง “บวร” ชุมชนคุณธรรมฯ ที่เข้าร่วมเป็นจิตอาสาขับเคลื่อนด้วยพลัง“บวร” 3,163 ชุมชน ผลิตหน้ากากแบบผ้าแล้วเสร็จ จำนวน 6,678,178 ชิ้น (โดยร่วมกับองค์กรปกครองส่วนท้องถิ่น จำนวน 6,051,923 ชิ้น และชุมชนคุณธรรมฯ ผลิตเองเพื่อแจกจ่ายในชุมชน 626,255 ชิ้น) จากที่ตั้งเป้าหมายไว้ จำนวน 5 ล้านชิ้น
4) สนับสนุนสำนักงานพระพุทธศาสนาแห่งชาติ จัดตั้งโรงทานช่วยเหลือผู้ประสบความยากลำบากในสถานการณ์โรคระบาดตามความจำเป็นในแต่ละพื้นที่ โดยดำเนินการไปแล้ว 40 จังหวัด (รวมกรุงเทพมหานคร) 103 โรงทาน และนำมาตรการของกระทรวงสาธารณสุขมาใช้ปฏิบัติอย่างเคร่งครัด อาทิ การเว้นระยะห่างระหว่างบุคคล ให้ทุกคนใส่หน้ากากผ้า หรือหน้ากากอนามัย มีจุดตรวจวัดอุณหภูมิและจุดบริการแอลกอฮอล์เจล เป็นต้น
5) สนับสนุนการดำเนินงานของกระทรวงมหาดไทย และกระทรวงอื่น ๆ ในทุกมิติเพื่อการป้องกันและเฝ้าระวังการแพร่ระบาดของโรคติดเชื้อไวรัสโคโรนา 2019 (โควิด-19) ในชุมชน โดยสำนักงานวัฒนธรรมจังหวัดได้รับมอบหมายภารกิจจากผู้ว่าราชการจังหวัด 1,126 เรื่อง อาทิ การดำเนินการป้องกันและเฝ้าระวังการแพร่ระบาดของไวรัสโคโรนา 2019 ในชุมชนฯ โดยอาศัยผู้นำชุมชนพลัง “บวร” เป็นสื่อกลางของชุมชน เป็นต้น
4. การรับรู้ข้อมูลข่าวสารตามแนวทางการปฏิบัติเกี่ยวกับเทศกาล ประเพณี พิธีทางศาสนา และพิธีการต่าง ๆ กรณีการแพร่ระบาดของโรคติดเชื้อไวรัสโคโรนา 2019 โดยกระทรวงวัฒนธรรมร่วมกับสวนดุสิตโพล มหาวิทยาลัยสวนดุสิต ได้สำรวจความคิดเห็นของประชาชน เครือข่ายชุมชนคุณธรรม และผู้นำพลัง “บวร” ในชุมชนคุณธรรมน้อมนำหลักปรัชญาของเศรษฐกิจพอเพียง ขับเคลื่อนด้วยพลังบวร  เรื่อง การรับรู้ข้อมูลข่าวสารเกี่ยวกับการระบาดของโรคติดเชื้อไวรัสโคโรนา 2019 (โควิด-19) ระหว่างวันที่ 3-6 เมษายน 2563 ผู้ตอบแบบสำรวจ  18,397 คน เพศชาย ร้อยละ 55.84 และเพศหญิง ร้อยละ 44.16 ครอบคลุมทุกอาชีพ และทุกภูมิภาค พบว่า 1) มีการรับรู้สถานการณ์การแพร่ระบาดของโรคติดเชื้อไวรัสโคโรนา 2019 (โควิด-19) ร้อยละ 98.64 2) มีความรู้ ความเข้าใจเกี่ยวกับวิธีการป้องกันตัวเองจากการแพร่ระบาดของโรคติดเชื้อไวรัสโคโรนา 2019 (โควิด-19) อยู่ในระดับมาก ร้อยละ 81.15 รองลงมาคือ ระดับ ปานกลาง ร้อยละ 18.06 และระดับน้อย ร้อยละ 0.79 ตามลำดับ 3) มีการรับรู้ข้อมูลหรือแนวทางการปฏิบัติเกี่ยวกับเทศกาล ประเพณี พิธี ทางศาสนา และพิธีการต่างๆ กรณีการแพร่ระบาดของโรคติดเชื้อไวรัส โคโรนา 2019 (โควิด-19) ของกระทรวงวัฒนธรรม ร้อยละ 96.88 และเห็นว่า ข้อมูลข่าวสารมีประโยชน์อยู่ในระดับมาก ร้อยละ 84.10
5. การทำงานนอกที่ตั้งสำนักงาน และเหลื่อมเวลาทำงานของหน่วยงานในสังกัดกระทรวงวัฒนธรรม รวมทั้งการดำเนินงานในส่วนที่ให้บริการประชาชน กระทรวงวัฒนธรรมได้มอบหมายให้                     ทุกหน่วยงานในสังกัดทั้งส่วนกลางและภูมิภาค ปรับลดจำนวนบุคลากรในการปฏิบัติงาน ณ ที่ตั้งสำนักงาน                 การเหลื่อมเวลาทำงาน การทำงานนอกที่ตั้งสำนักงาน (Work from Home) โดยมีการวางระบบการทำงาน                  การติดตามงาน และการจัดประชุมผ่านระบบออนไลน์ รวมทั้งประชาสัมพันธ์ให้ประชาชนใช้ช่องทางออนไลน์             ในการใช้บริการแหล่งเรียนรู้ทางวัฒนธรรมในช่วงเวลาที่ได้มีการประกาศปิดแหล่งเรียนรู้ดังกล่าว อาทิ บริการหนังสือออนไลน์ของสำนักหอสมุดแห่งชาติ บริการพิพิธภัณฑสถานแห่งชาติเสมือนจริง (Virtual Museum) และอุทยานประวัติศาสตร์เสมือนจริง (Virtual Historical Park) ทางเว็บไซต์ของกรมศิลปากร
6. แผนการที่กระทรวงวัฒนธรรมจะดำเนินการต่อไป
6.1 ระยะสั้น (ด้านการป้องกันและควบคุมสถานการณ์การแพร่ระบาดของโรคติดเชื้อไวรัสโคโรนา 2019 (โควิด-19))
(1) เผยแพร่แนวทางการปฏิบัติเกี่ยวกับเทศกาล ประเพณี พิธีทางศาสนา และพิธีการต่างๆ กรณีการแพร่ระบาดของโรคติดเชื้อไวรัสโคโรนา 2019 (โควิด-19) ตลอดจนให้นำพลัง “บวร” โดยชุมชนคุณธรรมฯ จำนวน 22,540 ชุมชน ร่วมกับสภาวัฒนธรรมจังหวัด อำเภอและตำบล ศิลปินพื้นบ้าน รวมถึงเครือข่ายทางวัฒนธรรม ให้การสนับสนุนการป้องกันการแพร่ระบาดของเชื้อไวรัสโคโรนา 2019 (โควิด-19) เพื่อสนับสนุนการดำเนินงานของผู้ว่าราชการจังหวัด
(2) เตรียมการปฏิบัติภารกิจงานพิธีการศพที่ได้รับพระราชทาน กรณีมีผู้เสียชีวิตจากโรคติดเชื้อไวรัสโคโรนา 2019 (โควิด-19) พร้อมทั้งเตรียมอุปกรณ์ป้องกันและวิธีปฏิบัติเพื่อป้องกันการติดเชื้อของเจ้าหน้าที่ปฏิบัติงานพิธี จำนวน 2,215 คน ประจำอยู่ในสำนักงานวัฒนธรรมจังหวัด ทุกจังหวัดทั่วประเทศ
(3) ผลิตสื่อและองค์ความรู้ที่เกี่ยวข้องกับโรคติดเชื้อไวรัสโคโรนา 2019               (โควิด-19) อย่างต่อเนื่อง โดยตั้งเป้าหมายว่าจะสามารถผลิตสื่ออินโฟกราฟฟิก (Infographic) ได้อย่างน้อยสัปดาห์ละ 50 ชิ้น และผลิตคลิปวีดิโอไม่น้อยกว่าสัปดาห์ละ 20 คลิป โดยเผยแพร่ไปยังสื่อต่าง ๆ ทุกช่องทางรวมทั้งสื่อสังคมออนไลน์ด้วย
6.2 ระยะยาว (ด้านการฟื้นฟูเยียวยา และช่วยเหลือผู้ประกอบการที่ได้รับผลกระทบจากการแพร่ระบาดของโรคติดเชื้อไวรัสโคโรนา 2019 (โควิด-19))
(1) จัดทำมาตรการเยียวยาเพื่อนำเสนอรัฐบาลพิจารณาช่วยเหลือผู้ประกอบการที่ได้รับผลกระทบจากโรคติดเชื้อไวรัสโคโรนา 2019 (โควิด-19) ภายใต้กฎหมายที่อยู่ในความรับผิดชอบของกระทรวงวัฒนธรรม อาทิ พระราชบัญญัติภาพยนตร์และวีดิทัศน์ พ.ศ. 2551 พระราชบัญญัติโบราณสถาน โบราณวัตถุ ศิลปวัตถุ และพิพิธภัณฑสถานแห่งชาติ พ.ศ. 2504 แก้ไขเพิ่มเติม (ฉบับที่ 2) พ.ศ. 2535
(2) จัดกิจกรรมเพื่อสร้างความสุข และกระตุ้นเศรษฐกิจในชุมชน เพื่อดึงดูดนักท่องเที่ยวทั้งชาวไทยและชาวต่างชาติเดินทางมาท่องเที่ยวทางวัฒนธรรมในชุมชนต่าง ๆ
16. เรื่อง ขออนุมัติเงินงบประมาณรายจ่ายงบกลาง รายการเงินสำรองจ่ายเพื่อกรณีฉุกเฉินหรือจำเป็นเพื่อบริหารจัดการหน้ากากอนามัยในสถานการณ์การระบาดของโรคติดเชื้อไวรัสโคโรนา 2019 (COVID-19)
คณะรัฐมนตรีมีมติเห็นชอบให้กระทรวงพาณิชย์ใช้จ่ายจากงบประมาณรายจ่ายประจำปีงบประมาณ พ.ศ. 2563 งบกลาง รายการเงินสำรองจ่ายเพื่อกรณีฉุกเฉินหรือจำเป็น ภายในกรอบวงเงิน 801,066,000 บาท เพื่อดำเนินโครงการบริหารจัดการหน้ากากอนามัยในสถานการณ์การระบาดของโรคติดเชื้อไวรัสโคโรนา 2019 (COVID-19) ประกอบด้วย (1) ค่าจัดซื้อหน้ากากอนามัยทางการแพทย์สำหรับกระจายให้กับประชาชนกลุ่มเสี่ยง จำนวน 770,400,000 บาท และ (2) ค่าบริหารจัดการและกระจายสินค้า จำนวน 30,666,000 บาท และทำความตกลงในรายละเอียดกับสำนักงบประมาณตามขั้นตอนต่อไป โดยให้กระทรวงพาณิชย์ดำเนินการจัดหาในราคาที่เหมาะสม เกิดความคุ้มค่า ประหยัด และเกิดประโยชน์สูงสุดต่อทางราชการและประชาชนเป็นสำคัญ และปฏิบัติตามกฎหมาย ระเบียบ ข้อบังคับ มติคณะรัฐมนตรี หนังสือเวียนที่เกี่ยวข้อง ตลอดจนมาตรฐานของทางราชการให้ถูกต้องครบถ้วน โดยไม่ให้เกิดความซ้ำซ้อนกับค่าชดเชยส่วนต่างราคาหน้ากากอนามัยให้ผู้ผลิต ตามมติคณะรัฐมนตรีเมื่อวันที่ 17 มีนาคม 2563 อีกทั้งกระทรวงพาณิชย์จะต้องพิจารณาความต้องการใช้และกำลังการผลิตอย่างต่อเนื่อง เพื่อให้สามารถบริหารจัดการหน้ากากอนามัยในสถานการณ์การระบาดได้เพียงพอและมีประสิทธิภาพ รวมทั้งการสร้างการรับรู้ให้กับประชาชนได้รับทราบและป้องกันการกักตุน โดยประสานงานร่วมกับกระทรวงมหาดไทย เพื่อดำเนินการจัดสรรและกระจายหน้ากากอนามัยให้กับประชาชนกลุ่มเสี่ยงตามลำดับความสำคัญอย่างเหมาะสม ทั่วถึง และเป็นธรรม ตามความเห็นของสำนักงบประมาณ
สาระสำคัญ
โครงการบริหารจัดการหน้ากากอนามัยในสถานการณ์การระบาดของโรคติดเชื้อไวรัสโคโรนา 2019 (COVID-19) มีรายละเอียดดังนี้
1. วัตถุประสงค์ เพื่อบริหารจัดการหน้ากากอนามัยให้เป็นไปตามมติที่ประชุมคณะกรรมการบริหารสถานการณ์การแพร่ระบาดของโรคติดเชื้อไวรัสโคโรนา 2019 (โควิด-19) ครั้งที่ 2/2563 เมื่อวันที่ 23 มีนาคม 2563 ณ ทำเนียบรัฐบาล
2. วิธีดำเนินการ
2.1 การจัดซื้อหน้ากากอนามัย กระทรวงพาณิชย์จัดซื้อหน้ากากอนามัยโดยตรงจากโรงงานผู้ผลิตตามกำลังการผลิตที่มีอย่างเหมาะสม และให้บริษัท ไปรษณีย์ไทย จำกัด เป็นผู้จัดส่งหน้ากากอนามัยจากโรงงานผู้ผลิตไปให้กระทรวงมหาดไทยกระจายให้กับประชาชนกลุ่มเสี่ยงในพื้นที่ทุกจังหวัดตามความเหมาะสม
2.2 การจัดสรร/การกระจาย กระทรวงมหาดไทยกระจายให้กับประชาชนกลุ่มเสี่ยงในพื้นที่ทุกจังหวัดตามความเหมาะสม
3. ระยะเวลาดำเนินการ เดือนเมษายน – ตุลาคม 2563
17. เรื่อง ขออนุมัติอัตราข้าราชการตั้งใหม่ และมาตรการเพิ่มสิทธิประโยชน์อื่นสำหรับบุคลากรกระทรวงสาธารณสุข รองรับภาวะฉุกเฉินในสถานการณ์ระบาดของโรคติดเชื้อไวรัสโคโรนา 2019 หรือ โรคโควิด 19
คณะรัฐมนตรีมีมติอนุมัติในหลักการอัตราข้าราชการตั้งใหม่เพื่อบรรจุบุคลากรในสังกัดกระทรวงสาธารณสุข ที่ปฏิบัติงานด่านหน้าในสถานการณ์ระบาดของโรคติดเชื้อไวรัสโคโรนา 2019 หรือ โควิด 19 ในปีงบประมาณ พ.ศ. 2563 จำนวน 24 สายงาน รวมทั้งสิ้น 38,105 อัตรา และอัตราข้าราชการตั้งใหม่เพื่อบรรจุนักศึกษาผู้สำเร็จการศึกษาในปี 2563 จำนวน 5 สายงาน รวมทั้งสิ้น 7,579 อัตรา ตามที่กระทรวงสาธารณสุขเสนอ และให้คณะกรรมการกำหนดเป้าหมายและนโยบายกำลังคนภาครัฐ (คปร.) ไปพิจารณาในรายละเอียดซึ่งรวมถึงมาตรการต่าง ๆ ที่เกี่ยวข้องด้วย
สาระสำคัญ
ตามที่ประเทศไทยได้มีการระบาดของโรคติดเชื้อไวรัสโคโรนา 2019 หรือโรคโควิด 19 และกระทรวงสาธารณสุขเป็นหน่วยงานหลักในการวางแผนรับมือการแพร่ระบาดของโรคติดเชื้อไวรัสโคโรนา 2019 หรือ โรคโควิด 19 โดยยึดหลัก “ชีวิตและสุขภาพของประชาชนเป็นสำคัญ” ซึ่งมีความจำเป็นต้องเร่งเพิ่มขีดความสามารถของระบบบริการสุขภาพในเวลาจำกัด เพื่อรองรับการเร่งค้นหาตรวจคัดกรองวินิจฉัยและการเพิ่มขึ้นของจำนวนผู้ติดเชื้อ และผู้ป่วยจำนวนมาก โดยเฉพาะผู้ที่มีอาการรุนแรง ที่แม้จะมีการเพิ่มอุปกรณ์เครื่องมือทางการแพทย์ หรือจำนวนเตียงผู้ป่วย แต่หากกำลังคนมีไม่เพียงพอต่อการให้บริการ จะไม่สามารถทำให้ผู้ป่วย และประชาชนมีความปลอดภัย กระทรวงสาธารณสุข ซึ่งมีอัตรากำลังอยู่เพียงร้อยละ 70 ของกรอบความต้องการ จึงประสบปัญหาความขาดแคลนรุนแรงมากขึ้นในสถานการณ์การระบาดของโรคติดเชื้อไวรัสโคโรนา 2019 หรือโรคโควิด 19 ดังนั้น เพื่อรองรับสถานการณ์การเพิ่มขึ้นของภาระงานจากการระบาดของโรค กระทรวงสาธารณสุขจึงมีภารกิจที่มีความจำเป็นเร่งด่วนอันหลีกเลี่ยงไม่ได้ ในการเพิ่มขีดความสามารถด้านกำลังคนให้มีจำนวนเพียงพอ และมีสมรรถนะเหมาะสมในการตรวจคัดกรอง วินิจฉัยโรค การรักษาพยาบาล การควบคุมป้องกันการแพร่กระจายของโรค รวมทั้งการส่งเสริมฟื้นฟูสุขภาพของประชาชน ทั้งนี้ กระทรวงสาธารณสุขได้มีการจ้างงานบุคลากรที่ให้บริการผู้ป่วยติดเชื้อโดยตรง และสายงานสนับสนุนงานตรวจรักษาวินิจฉัยคัดกรองที่ต้องสัมผัสกับเชื้อโรค ได้แก่ แพทย์ พยาบาลวิชาชีพ และสหวิชาชีพอื่นที่เกี่ยวข้องกับการบริการด้านสาธารณสุข ในระบบการจ้างงานทางเลือก ซึ่งบุคลากรเหล่านี้เป็นผู้ที่ได้รับการฝึกอบรม และสั่งสมประสบการณ์การทำงานในสาขาวิชาชีพ เป็นกำลังหลักในการปฏิบัติงานด่านหน้าที่จะต้องทำงานเป็นเวรผลัดตลอด 24 ชั่วโมง รวมทั้งเป็นกำลังหลักในการหมุนเวียนไปปฏิบัติงานในพื้นที่ที่มีความเสี่ยง ซึ่งหลักฐานเชิงประจักษ์พบว่า บุคลากรในระบบการจ้างงานทางเลือกดังกล่าว มีอัตราการลาออกจากงานและอาจเป็นปัจจัยผลักให้บุคลากรกลุ่มนี้ลาออกในช่วงที่ประเทศประสบภาวะวิกฤตขาดแคลนกำลังคน กระทรวงสาธารณสุขจึงมีความจำเป็นเร่งด่วนที่จะต้องขออนุมัติตำแหน่งข้าราชการอัตราตั้งใหม่ เพื่อบรรจุบุคลากรดังกล่าวเป็นข้าราชการ รวมทั้งการสร้างขวัญกำลังใจแก่บุคลากรที่ปฏิบัติงานท่ามกลางความเสี่ยง มิฉะนั้นจะเกิดความเสียหายต่อระบบบริการสุขภาพและประชาชน
ต่างประเทศ
18. เรื่อง ขอความเห็นชอบการให้สัตยาบันเพื่อเข้าเป็นภาคีอนุสัญญาว่าด้วยการจราจรทางถนน ค.ศ. 1968
คณะรัฐมนตรีมีมติให้ความเห็นชอบการเข้าเป็นภาคีอนุสัญญาว่าด้วยการจราจรทางถนน ค.ศ. 1968 (Convention on Road Traffic, 1968) โดยขอตั้งข้อสงวนตามนัยข้อ 54 วรรค 1 ของอนุสัญญาฯ ได้แก่
1. ไทยจะไม่ผูกพันโดยข้อ 52 ของอนุสัญญาฯ เกี่ยวกับการยอมรับอำนาจของศาลยุติธรรมระหว่างประเทศ ตามที่ไทยเคยมีคำแถลงเมื่อครั้งลงนามอนุสัญญาฯ ดังนี้ “The Kingdom of Thailand does not consider itself bound by the provisions of article 52 of the Convention on Road Traffic according to any dispute between two or more Contracting Parties which relates to the interpretation or application of the Convention may be referred, at the request of any one of the Parties, to the International Court of Justice.”
2. ไทยจะพิจารณาคำว่า “รถจักรยานยนต์ขนาดเล็ก” (Moped) หมายถึง รถจักรยานยนต์ ดังนี้ “Pursuant to the provisions of article 3(5) and article 54 (2) of the Convention on Road Traffic, the Kingdom of Thailand shall treat mopeds as motorcycles for the purpose of the application of the Convention”
และมอบหมายให้กระทรวงการต่างประเทศ (กต.) ดำเนินการยื่นสัตยาบันสารอนุสัญญาว่าด้วยการจราจรทางถนน ค.ศ. 1968 ต่อเลขาธิการองค์การสหประชาชาติ (เลขาธิการ UN) ตามนัยข้อ 45 วรรค 2 ของอนุสัญญาฯ หลังจากคณะรัฐมนตรีได้ให้ความเห็นชอบการเข้าเป็นภาคีอนุสัญญาฯ ตามข้อ 1.1 ตามที่กระทรวงคมนาคมเสนอ
ทั้งนี้ กรณีที่มีความจำเป็นต้องแก้ไขปรับปรุงร่างเอกสารจากที่คณะรัฐมนตรีได้มีมติอนุมัติหรือให้ความเห็นชอบไปแล้ว หากการปรับเปลี่ยนดังกล่าวไม่ขัดกับหลักการที่คณะรัฐมนตรีได้อนุมัติหรือให้ความเห็นชอบไว้ ให้กระทรวงคมนาคมสามารถดำเนินการได้ โดยให้นำเสนอคณะรัฐมนตรีทราบภายหลัง พร้อมทั้งชี้แจงเหตุผลและประโยชน์ที่ไทยได้รับจากการปรับเปลี่ยนดังกล่าว ตามหลักเกณฑ์ของมติคณะรัฐมนตรีเมื่อวันที่ 30 มิถุนายน 2558
สาระสำคัญของเรื่อง
คณะรัฐมนตรีพิจารณาให้ความเห็นชอบการให้สัตยาบันเพื่อเข้าเป็นภาคีอนุสัญญาว่าด้วยการจราจรทางถนน ค.ศ. 1968 (Convention on Road Traffic, 1968) โดยไทยจะจัดทำแถลงการณ์เกี่ยวกับการตั้งข้อสงวนต่ออนุสัญญาฉบับนี้ตามนับข้อ 54 วรรค 1 ของอนุสัญญาฯ ได้แก่ (1) ไทยจะไม่ผูกพันตามข้อ 52 ของอนุสัญญาฯ เกี่ยวกับการยอมรับอำนาจของศาลยุติธรรมระหว่างประเทศ ตามนัยข้อ 54 วรรค 1 ของอนุสัญญาฯ และ (2) การถือว่า “Mopeds” หมายถึง รถจักรยานยนต์ ตามที่ไทยเคยมีแถลงการณ์ไว้ในขณะที่ไทยได้ลงนามอนุสัญญาฯ เมื่อวันที่ 8 พฤศจิกายน 2511 ซึ่งเมื่อคณะรัฐมนตรีได้ให้ความเห็นชอบการเข้าเป็นภาคีอนุสัญญาว่าด้วยการจราจรทางถนน ค.ศ. 1968 แล้ว กระทรวงการต่างประเทศจะได้ดำเนินการยื่นสัตยาบันสารอนุสัญญาว่าด้วยการจราจรทางถนน ค.ศ. 1968 ต่อเลขาธิการองค์การสหประชาชาติ ตามนัยข้อ 45 วรรค 2 ของอนุสัญญาฯ ต่อไป
2. อนุสัญญาว่าด้วยการจราจรทางถนน ค.ศ. 1968 พัฒนามาจากอนุสัญญาว่าด้วยการจราจรทางถนน ค.ศ. 1949 (ประเทศไทยเข้าเป็นภาคีอนุสัญญาว่าด้วยการจราจรทางถนน ค.ศ. 1949 เมื่อวันที่ 15 สิงหาคม 2505 และได้อนุวัติกฎหมายในประเทศ คือ พระราชบัญญัติจราจรทางบก พ.ศ. 2522 ให้สอดคล้องกับอนุสัญญาดังกล่าวและมีผลบังคับใช้แล้ว) โดยอนุสัญญาทั้ง 2 ฉบับ มีหลักการสำคัญที่คล้ายคลึงกัน คือ เป็นเครื่องมือกฎหมายในการพัฒนากฎจราจรภายในประเทศภาคีอนุสัญญาให้สอดคล้องและมีมาตรฐานเดียวกัน โดยเฉพาะอย่างยิ่งประเด็นเรื่องความปลอดภัยทางถนน รวมถึงจะช่วยขจัดข้อจำกัดในเรื่องการยอมรับใบอนุญาตขับรถของนักท่องเที่ยวต่างประเทศที่ออกตามอนุสัญญานี้ จึงถือเป็นการส่งเสริมเรื่องการท่องเที่ยวภายในประเทศด้วย นอกจากนี้ การเข้าเป็นภาคีอนุสัญญาว่าด้วยการจราจรทางถนน ค.ศ. 1968 เป็นการเพิ่มโอกาสที่ใบอนุญาตขับรถของประเทศไทยที่ออกตามอนุสัญญานี้จะได้รับการยอมรับและอำนวยความสะดวกให้แก่คนไทยให้สามารถนำไปใช้ขับขี่ในประเทศที่เป็นภาคีอนุสัญญาว่าด้วยการจราจรทางถนน ค.ศ. 1968 ได้อีกกว่า 76 ประเทศ เช่น รัฐบาห์เรน สหพันธ์สาธารณรัฐบราซิล สหพันธ์สาธารณรัฐเยอรมัน สมาพันธรัฐสวิส เป็นต้น [ปัจจุบันใบอนุญาตขับรถของประเทศไทยสามารถนำไปใช้ได้เฉพาะในประเทศภาคีอนุสัญญาว่าด้วยการจราจรทางถนน ค.ศ. 1949 (97 ประเทศ) โดยรวมถึงบางประเทศที่แม้มิใช่ภาคีอนุสัญญาว่าด้วยการจราจรทางถนน ค.ศ. 1949 แต่มีการยอมรับใบอนุญาตขับรถที่ออกตามอนุสัญญาว่าด้วยการจราจรทางถนน ค.ศ. 1949 เช่น สหพันธ์สาธารณรัฐเยอรมนี สมาพันธรัฐสวิส เป็นต้น และประเทศภูมิภาคอาเซียนตามกรอบความตกลงอาเซียนเท่านั้น
19. เรื่อง ขอความเห็นชอบในการเข้าเป็นภาคีพิธีสาร ค.ศ. 1996 ของอนุสัญญาระหว่างประเทศว่าด้วยการป้องกันมลภาวะทางทะเลเนื่องจากการทิ้งวัสดุเหลือใช้และวัสดุอย่างอื่น ค.ศ. 1972
คณะรัฐมนตรีมติเห็นชอบ อนุมัติ และรับทราบ ดังนี้
1. เห็นชอบในการเข้าเป็นภาคีพิธีสาร ค.ศ. 1996 ของอนุสัญญาระหว่างประเทศว่าด้วยการป้องกันมลภาวะทางทะเลเนื่องจากการทิ้งวัสดุเหลือใช้และวัสดุอย่างอื่น ค.ศ. 1972 หรือพิธีสารลอนดอน ค.ศ. 1996 ตามที่กระทรวงคมนาคมเสนอ โดยไม่ต้องตั้งข้อสงวนตามข้อ 7 ของพิธีสารฯ ในเรื่องขอบเขตการใช้บังคับ
2. เห็นชอบพิธีสาร ค.ศ. 1996 ของอนุสัญญาระหว่างประเทศว่าด้วยการป้องกันมลภาวะทางทะเลเนื่องจากการทิ้งวัสดุเหลือใช้และวัสดุอย่างอื่น ค.ศ. 1972 หรือพิธีสารลอนดอน ค.ศ. 1996 และภาคผนวกซึ่งเป็นส่วนหนึ่งของพิธีสารฯ ตามที่กระทรวงคมนาคมเสนอ และให้ส่งคณะกรรมการประสานงานสภาผู้แทนราษฎรพิจารณา แล้วเสนอรัฐสภาพิจารณาให้ความเห็นชอบตามมาตรา 178 ของรัฐธรรมนูญแห่งราชอาณาจักรไทยต่อไป
3. ให้กระทรวงการต่างประเทศจัดทำภาคยานุวัติสาร (Instrument of Accession) เพื่อเข้าเป็นภาคีพิธีสาร ค.ศ. 1996 ของอนุสัญญาระหว่างประเทศ ว่าด้วยการป้องกันมลภาวะทางทะเลเนื่องจากการทิ้งวัสดุเหลือใช้และวัสดุอย่างอื่น ค.ศ. 1972 ภายหลังจากที่การเข้าเป็นภาคีพิธีสารฯ ได้รับความเห็นชอบจากรัฐสภา และร่างพระราชบัญญัติการป้องกันมลพิษทางทะเลเนื่องจากการทิ้งเทของเสียหรือวัสดุอื่นลงทะเล พ.ศ. …. ได้ประกาศใช้บังคับเป็นกฎหมายแล้ว
4. อนุมัติหลักการร่างพระราชบัญญัติการป้องกันมลพิษทางทะเลเนื่องจากการทิ้งเทของเสียหรือวัสดุอื่นลงทะเล พ.ศ. …. ตามที่กระทรวงคมนาคมเสนอ และให้ส่งสำนักงานคณะกรรมการกฤษฎีกาตรวจพิจารณา โดยให้รับความเห็นของกระทรวงการต่างประเทศ และกระทรวงการอุดมศึกษา วิทยาศาสตร์ วิจัยและนวัตกรรมไปประกอบการพิจารณาด้วย แล้วส่งให้คณะกรรมการประสานงานสภาผู้แทนราษฎรพิจารณา ก่อนเสนอสภาผู้แทนราษฎรเมื่อพิธีสาร ค.ศ. 1996 ของอนุสัญญาระหว่างประเทศว่าด้วยการป้องกันมลภาวะทางทะเลเนื่องจากการทิ้งวัสดุเหลือใช้และวัสดุอย่างอื่น ค.ศ. 1972 หรือพิธีสารลอนดอน ค.ศ. 1996 ได้รับความเห็นชอบของรัฐสภาแล้ว
5. รับทราบแผนในการจัดทำกฎหมายลำดับรอง กรอบระยะเวลา และกรอบสาระสำคัญของกฎหมายลำดับรองที่ต้องออกตามร่างพระราชบัญญัติดังกล่าว ตามที่กระทรวงคมนาคมเสนอ
6. ให้กระทรวงคมนาคมรับความเห็นของกระทรวงการต่างประเทศ และสำนักงานสภาพัฒนาการเศรษฐกิจและสังคมแห่งชาติไปพิจารณาดำเนินการต่อไปด้วย
สาระสำคัญของพิธีสารและร่างพระราชบัญญัติ
1. พิธีสารลอนดอน ค.ศ. 1996 มีสาระสำคัญเป็นการกำหนดกลไกในการควบคุมการทิ้งเทลงในทะเลโดยห้ามทิ้งเทของเสียและวัสดุอย่างอื่นจากเรือ อากาศยาน แท่นหรือสิ่งก่อสร้างอื่นที่มนุษย์สร้างขึ้นในทะเล ดังนี้
1.1  กำหนดให้มีผลใช้บังคับบริเวณทะเลอาณาเขต เขตเศรษฐกิจจำเพาะและเขตไหล่ทวีป ยกเว้นบริเวณน่านน้ำภายใน อย่างไรก็ตาม รัฐภาคีจะพิจารณาการใช้บังคับบทบัญญัติในพิธีสารกับการทิ้งเทหรือเผาในเขตน่านน้ำภายใน หรือใช้ระบบการอนุญาตและมาตรการทางกฎหมายอื่นที่มีประสิทธิภาพ เพื่อควบคุมการทิ้งของเสียหรือวัสดุอย่างอื่นอย่างจงใจลงทะเลในเขตน่านน้ำภายในก็ได้
1.2 กำหนดกิจกรรมที่ต้องมีการขออนุญาต ได้แก่ การทิ้งเทของเสียหรือวัสดุอื่นลงทะเล การเก็บวัสดุต่าง ๆ ใต้ทะเลหรือดินใต้ผิวดินในทะเล และการห้ามเผาวัสดุทุกชนิดและทุกประเภทในทะเล
1.3 กำหนดให้การทิ้งเทของเสียหรือวัสดุอื่นลงทะเล และการเก็บวัสดุต่าง ๆ ใต้ทะเลหรือดินใต้ผิวดินในทะเลจะต้องเป็นการทิ้งเทหรือเก็บวัสดุจากเรือหรืออากาศยานซึ่งไม่รวมถึงเรือและอากาศยานที่ได้รับความคุ้มกันตามกฎหมายระหว่างประเทศ แท่นขุดเจาะ หรือสิ่งก่อสร้างอื่นที่มนุษย์สร้างขึ้นในทะเล
1.4 กำหนดให้ของเสียหรือวัสดุอื่นที่สามารถทิ้งเทลงทะเลได้จะต้องได้รับอนุญาตก่อนทำการทิ้งเท จำนวน 8 ประเภท ได้แก่ วัสดุที่ขุดลอก กากตะกอนน้ำเสีย ของเสียจากอุตสาหกรรมประมงและวัสดุจากการปฏิบัติการอุตสาหกรรมแปรรูปสัตว์น้ำ เรือหรือแท่นขุดเจาะหรือสิ่งก่อสร้างอื่นที่มนุษย์สร้างขึ้นในทะเล วัสดุทางธรณีวิทยาหรืออนินทรีย์สารที่มีความเฉื่อย วัสดุอินทรีย์จากธรรมชาติ วัตถุขนาดใหญ่ และกระแสคาร์บอนไดออกไซด์ ทั้งนี้ วัสดุทั้ง 8 ประเภทข้างต้นจะต้องได้รับการอนุญาตก่อนทำการทิ้งเทโดยหลักเกณฑ์และเงื่อนไขในการพิจารณาอนุญาต ให้เป็นไปตามที่รัฐภาคีกำหนด
1.5 กำหนดให้รัฐภาคีต้องกำหนดหลักเกณฑ์ที่จะใช้ประกอบการพิจารณาประเมินการทิ้งเท ได้แก่ การป้องกันการเกิดของเสีย ทางเลือกในการจัดการของเสีย คุณสมบัติทางเคมี กายภาพและชีวภาพ รายการจัดชั้นสาร สถานที่ทิ้งเท และผลกระทบที่อาจเกิดขึ้น
1.6 กำหนดข้อยกเว้นให้รัฐภาคีสามารถออกใบอนุญาตให้สามารถทิ้งเทวัสดุหรือของเสียลงทะเลได้ หากเข้ากรณีต่อไปนี้
1.6.1 มีเหตุจำเป็นต้องรักษาความปลอดภัยต่อชีวิตมนุษย์ เรือ อากาศยาน แท่นขุดเจาะหรือสิ่งก่อสร้างอื่นที่มนุษย์สร้างขึ้นในทะเล ไม่ว่าด้วยเหตุสุดวิสัยจากความรุนแรงของสภาพอากาศ หรือด้วยเหตุสุดวิสัยใด ๆ ก็ตามที่ก่อให้เกิดอันตรายต่อชีวิตมนุษย์ ภัยคุกคามต่อเรือ อากาศยาน แท่นขุดเจาะ หรือสิ่งก่อสร้างอื่นที่มนุษย์สร้างขึ้นในทะเล โดยที่การทิ้งเทหรือเผาของเสียหรือวัสดุในทะเลนั้นเป็นเพียงหนทางเดียวที่จะป้องกันมิให้เกิดภัยคุกคามดังกล่าว รวมถึงป้องกันอันตรายต่อชีวิตมนุษย์หรือสิ่งมีชีวิตในทะเล
1.6.2 เหตุฉุกเฉินจำเป็นที่ก่อให้เกิดอันตรายร้ายแรงต่อสุขภาพมนุษย์ ความปลอดภัยหรือสิ่งแวดล้อมทางทะเล
อย่างไรก็ตาม รัฐภาคีอาจสละสิทธิ์ในการใช้ข้อยกเว้นข้างต้นได้ โดยให้แจ้ง ณ เวลาที่ได้มีการให้สัตยาบันหรือการภาคยานุวัติพิธีสารนี้
2. ร่างพระราชบัญญัติการป้องกันมลพิษทางทะเลเนื่องจากการทิ้งเทของเสียหรือวัสดุอื่นลงทะเล พ.ศ. …. เป็นร่างพระราชบัญญัติที่ออกเพื่อรองรับพันธกรณีตามพิธีสารลอนดอน ค.ศ. 1996 มีสาระสำคัญ ดังนี้
2.1 กำหนดให้มีผลบังคับใช้บริเวณทะเลอาณาเขต เขตเศรษฐกิจจำเพาะและเขตไหล่ทวีป ยกเว้นบริเวณน่านน้ำภายใน
2.2 กำหนดรองรับเนื้อหาของพิธีสารลอนดอนฯ ในข้อ 1.2 – 1.6 โดยกำหนดให้วัสดุที่สามารถทิ้งเทในทะเลได้ จำนวน 8 ประเภท และกระบวนการและขั้นตอนในการพิจารณาอนุญาตให้ทิ้งเทวัสดุทั้ง            8 ประเภท ตามข้อ 1.4 ให้เป็นไปตามหลักเกณฑ์และเงื่อนไขที่กำหนดในกฎกระทรวง
2.3 กำหนดให้มี “คณะกรรมการป้องกันมลพิษทางทะเลเนื่องจากการทิ้งเทของเสียหรือวัสดุอื่น” โดยมีรัฐมนตรีว่าการกระทรวงคมนาคมเป็นประธาน และอธิบดีกรมเจ้าท่าเป็นกรรมการและเลขานุการ             มีอำนาจและหน้าที่ ดังต่อไปนี้
2.3.1 กำหนดนโยบายและแผนป้องกันมลพิษทางทะเล เนื่องจากการทิ้งเทของเสียหรือวัสดุอื่น รวมทั้งกำหนดแนวทางและให้ข้อเสนอแนะแก่หน่วยงานที่เกี่ยวข้องและกำกับดูแลการดำเนินการตามพระราชบัญญัตินี้
2.3.2 กำหนดหลักเกณฑ์ วิธีการ และเงื่อนไขการประเมินการทิ้งเทของเสียหรือวัสดุอื่น รวมถึงกำหนดคุณสมบัติของบุคคลหรือองค์กรที่เกี่ยวข้องในการประเมินการทิ้งเทของเสียหรือวัสดุอื่นที่ต้องได้รับอนุญาตตามพระราชบัญญัตินี้ ตลอดจนพิจารณาให้ความเห็นชอบในรายงานการประเมินการทิ้งเทของเสีย หรือวัสดุอื่น
2.3.3 แต่งตั้งคณะอนุกรรมการเพื่อปฏิบัติการอย่างหนึ่งอย่างใดแทนหรือตามที่คณะกรรมการมอบหมาย รวมทั้งปฏิบัติการอื่นใดตามที่พระราชบัญญัตินี้ หรือกฎหมายอื่นบัญญัติให้เป็นอำนาจหน้าที่ของคณะกรรมการ หรือตามที่คณะรัฐมนตรี หรือนายกรัฐมนตรีมอบหมาย
2.4 กำหนดบทกำหนดโทษ ดังนี้
2.4.1 มาตรการทางปกครอง กำหนดให้พนักงานเจ้าหน้าที่มีอำนาจสั่งระงับการกระทำที่ก่อให้เกิดมลพิษจากการทิ้งเทหรือเผาของเสียหรือวัสดุอื่นลงในทะเล หรือกระทำการฝ่าฝืนหรือไม่ปฏิบัติตามพระราชบัญญัติ กฎกระทรวง หรือเงื่อนไขที่กำหนดไว้ในใบอนุญาต
2.4.2 มาตรการทางแพ่ง กำหนดให้ศาลมีอำนาจกำหนดค่าสินไหมทดแทนเพื่อความเสียหายอันเป็นการลงโทษทางแพ่งเพิ่มเติมขึ้นจากจำนวนค่าเสียหายที่แท้จริงที่ศาลกำหนดได้ตามที่เห็นสมควร หากข้อเท็จจริงปรากฏว่าผู้ทิ้งเทหรือเผารู้อยู่แล้วว่าของเสียหรือวัสดุอื่นนั้นเป็นของที่ไม่ปลอดภัย หรือมิได้รู้เพราะความประมาทเลินเล่ออย่างร้ายแรง หรือเมื่อรู้ว่าไม่ปลอดภัยภายหลังทิ้งเทนั้นแล้วไม่ดำเนินการใด ๆ ตามสมควร เพื่อป้องกันไม่ให้เกิดความเสียหาย โดยคำนึงถึงพฤติการณ์แห่งกรณี
2.4.3 กำหนดให้ผู้กระทำการฝ่าฝืนข้อห้ามทิ้งเทของเสียหรือวัสดุอื่นลงในทะเล ทิ้งเทหรือเผาของเสียหรือวัสดุอื่นลงในทะเลโดยไม่มีเหตุจำเป็นหรือฉุกเฉินซึ่งได้รับการยกเว้นไม่ต้องขออนุญาตตามกฎหมายนี้ หรือกระทำการฝ่าฝืนใบอนุญาตต้องระวางโทษปรับไม่เกินสองแสนบาทและต้องชดใช้ค่าสินไหมทดแทนและค่าใช้จ่ายในการขจัดมลพิษที่เกิดขึ้น
2.4.4 กำหนดให้ผู้กระทำฝ่าฝืนข้อห้ามเผาของเสียหรือวัสดุอื่นในทะเล ต้องระวางโทษปรับไม่เกินหนึ่งแสนบาท และต้องชดใช้ค่าสินไหมทดแทน และค่าใช้จ่ายในการขจัดมลพิษที่เกิดขึ้น
20. เรื่อง ผลการเยือนสาธารณรัฐเกาหลีของนายกรัฐมนตรีเพื่อเข้าร่วมการประชุมสุดยอดอาเซียน-สาธารณรัฐ
เกาหลี สมัยพิเศษ ครั้งที่ 3 และการหารือทวิภาคีกับประธานาธิบดีสาธารณรัฐเกาหลี
คณะรัฐมนตรีมีมติรับทราบผลการประชุมสุดยอดอาเซียน-สาธารณรัฐเกาหลี สมัยพิเศษ ครั้งที่ 3  และการหารือทวิภาคีกับประธานาธิบดีสาธารณรัฐเกาหลี และมอบหมายหน่วยงานที่เกี่ยวข้องนำผลการประชุมฯ ไปปฏิบัติและติดตามผลการประชุมฯ ตามที่กระทรวงการต่างประเทศเสนอ
สาระสำคัญ
รายงานผลการประชุมสุดยอดอาเซียน-สาธารณรัฐเกาหลีสมัยพิเศษ ครั้งที่ 3 โดยนายกรัฐมนตรีเดินทางเยือนนครปูซาน สาธารณรัฐเกาหลี ระหว่างวันที่ 25-26 พฤศจิกายน 2562 เพื่อเข้าร่วมการประชุมและกิจกรรมคู่ขนานต่างๆ ที่จัดขึ้นในโอกาสการครบรอบ 30 ปี ของความสัมพันธ์อาเซียน-สาธารณรัฐเกาหลี ตลอดจนการหารือทวิภาคีกับประธานาธิบดีสาธารณรัฐเกาหลี โดยนายกรัฐมนตรีได้แสดงบทบาทนำอย่างมีวิสัยทัศน์และสร้างสรรค์ ในฐานะประธานอาเซียนและประธานร่วมกับประธานาธิบดีสาธารณรัฐเกาหลี ส่งผลให้การประชุมฯ ดำเนินไปด้วยความเรียบร้อยในบรรยากาศที่เป็นมิตร และประสบความสำเร็จในการผลักดันผลลัพธ์ของการประชุมที่เป็นผลประโยชน์ร่วมกันโดยมีประชาชนเป็นศูนย์กลาง และช่วยส่งเสริมสันติภาพ เสถียรภาพ และความเจริญรุ่งเรืองต่ออาเซียนและภูมิภาคโดยรวม ตลอดจนสามารถผลักดันประเด็นสำคัญภายใต้แนวคิดหลักของการเป็นประธานอาเซียนของไทย ทั้งในด้านการพัฒนาอย่างยั่งยืน การเชื่อมโยงยุทธศาสตร์ความเชื่อมโยง การเสริมสร้างสถาปัตยกรรมของภูมิภาคที่มีอาเซียนเป็นแกนกลางและความร่วมมือในสาขาต่างๆ ส่วนในด้านการหารือทวิภาคี ไทยสามารถผลักดันความร่วมมือกับสาธารณรัฐเกาหลีในสาขาที่เอื้อต่อการเพิ่มขีดความสามารถในการแข่งขันของประเทศ และการพัฒนาทรัพยากรมนุษย์และคุณภาพชีวิตของประชาชน เช่น การค้าการลงทุน การพัฒนาโครงสร้างพื้นฐาน การบริหารจัดการน้ำ ความร่วมมือในสาขาวิทยาศาสตร์เทคโนโลยีและนวัตกรรม การสนับสนุนผู้ประกอบการวิสาหกิจขนาดกลางและขนาดย่อม การลงทุนในพื้นที่ EEC และการแลกเปลี่ยนข้อมูลเพื่อแก้ไขปัญหาแรงงานไทยผิดกฎหมายในสาธารณรัฐเกาหลี
เพื่อให้ผลการประชุมสุดยอดอาเซียน-สาธารณรัฐเกาหลี สมัยพิเศษ ครั้งที่ 3  และการหารือทวิภาคีกับประธานาธิบดีสาธารณรัฐเกาหลี เกิดผลเป็นรูปธรรม จึงมีประเด็นที่ต้องมอบหมายหน่วยงานที่เกี่ยวข้อง ได้แก่ กระทรวงกลาโหม กระทรวงการท่องเที่ยวและกีฬา กระทรวงเกษตรและสหกรณ์ กระทรวงพลังงาน กระทรวงวัฒนธรรม กระทรวงอุตสาหกรรม สำนักงานปลัดสำนักนายกรัฐมนตรี สำนักงานสภาพัฒนาการเศรษฐกิจและสังคมแห่งชาติ สำนักงานสภาความมั่นคงแห่งชาติ สำนักงานทรัพยากรน้ำแห่งชาติ สำนักงานคณะกรรมการส่งเสริมการลงทุน และสำนักงานคณะกรรมการนโยบายเขตพัฒนาพิเศษภาคตะวันออก รับทราบและจะติดตามความคืบหน้าและดำเนินการตามผลการประชุมฯ ในส่วนที่เกี่ยวข้อง โดยสำนักงานส่งเสริมการลงทุนได้ดำเนินกิจกรรมชักจูงการลงทุนจากสาธารณรัฐเกาหลีในอุตสาหกรรมเป้าหมายที่มีศักยภาพให้มาลงทุนในประเทศไทยอย่างต่อเนื่อง และยินดีให้ความร่วมมือกับสำนักงานคณะกรรมการนโยบายเขตพัฒนาพิเศษภาคตะวันออกและการนิคมอุตสาหกรรมแห่งประเทศ ในการผลักดันและสนับสนุนการลงทุนของสาธารณรัฐเกาหลี ในพื้นที่ EEC และในพื้นที่เฉพาะสำหรับนักลงทุนสาธารณรัฐเกาหลีในนิคมอุตสาหกรรมต่อไป ทั้งนี้ ยังให้เพิ่มกระทรวงเกษตรและสหกรณ์ (กรมชลประทาน) เป็นหน่วยงานที่รับผิดชอบในประเด็นที่ 3 ความร่วมมือด้านการบริหารจัดการน้ำของตารางติดตามผลการหารือฯ ด้วย
ผลการประชุมดังกล่าวมีประเด็นที่จะต้องมอบหมายหน่วยงานที่เกี่ยวข้องดำเนินการด้วย ในประเด็นต่างๆ เช่น การส่งเสริมการรับมือกับความท้าทายด้านความมั่นคงอย่างต่อเนื่อง ทั้งในรูปแบบดั้งเดิมและรูปแบบใหม่ การร่วมมือเพื่อพัฒนาทุนมนุษย์ โดยเฉพาะในมิติของการส่งเสริมแรงงานของอาเซียนให้มีความพร้อมรับมือกับความท้าทายของการปฏิวัติอุสาหกรรมครั้งที่ 4 (4IR) การพัฒนาเครือข่ายเมืองอัจฉริยะอาเซียนอย่างเป็นรูปธรรมยิ่งขึ้น
21. เรื่อง ผลการประชุมเจ้าหน้าที่อาวุโสครั้งสุดท้าย ประจำปี 2562 และผลการประชุมเจ้าหน้าที่อาวุโสเอเปค
อย่างไม่เป็นทางการ ประจำปี 2563
คณะรัฐมนตรีรับทราบผลการประชุมเจ้าหน้าที่อาวุโสเอเปคครั้งสุดท้าย ประจำปี 2562 และผลการประชุมเจ้าหน้าที่อาวุโสเอเปคอย่างไม่เป็นทางการ ประจำปี 2563 และมอบหมายหน่วยงานที่มีภารกิจที่เกี่ยวเนื่องตามนัยตารางสรุปประเด็น ติดตามผลสำหรับเอกสารผลลัพธ์การประชุมเอเปค ประจำปี 2562 ดำเนินการในส่วนที่เกี่ยวข้องต่อไปในโอกาสแรก  โดยพิจารณาสั่งการให้หน่วยงานที่เกี่ยวข้องเตรียมการสำหรับการเป็นเจ้าภาพของไทยในปี 2565 ตามที่กระทรวงการต่างประเทศเสนอ
สาระสำคัญของเรื่อง
1. กระทรวงการต่างประเทศได้รายงานผลการประชุมเจ้าหน้าที่อาวุโสเอเปคครั้งสุดท้าย ประจำปี 2562 และผลการประชุมเจ้าหน้าที่อาวุโสเอเปคอย่างไม่เป็นทางการ ประจำปี 2563 โดยอธิบดีกรมเศรษฐกิจระหว่างประเทศได้เข้าร่วมการประชุมเจ้าหน้าที่อาวุโสเอเปคครั้งสุดท้าย ประจำปี 2562 เมื่อวันที่ 7 ธันวาคม 2562 ณ สำนักงานเลขาธิการเอเปค สาธารณรัฐสิงคโปร์  ซึ่งเป็นการประชุมครั้งสุดท้ายภายใต้วาระการเป็นประธานเอเปคของชีลี โดยที่ประชุมได้รับรองเอกสารผลลัพธ์การประชุมเอเปค  ประจำปี 2562  จำนวน 3 ฉบับ  ได้แก่ (1) แผนลาเซเรนาเพื่อสตรีและการเจริญเติบโตที่ครอบคลุม (ค.ศ. 2019-2030) (เปลี่ยนชื่อจากแผนซันติอาโกเพื่อสตรีและการเจริญเติบโตที่ครอบคลุม) (2) แผนเอเปคว่าด้วยขยะทะเล และ (3) แผนเอเปคว่าด้วยการแก้ไขปัญหาการทำประมงผิดกฎหมาย  ขาดการรายงาน และไร้การควบคุม  และได้เข้าร่วมการประชุมเจ้าหน้าที่อาวุโสเอเปค  อย่างไม่เป็นทางการ (Informal Senior Officials’ Meeting : ISOM) ประจำปี 2563 ระหว่างวันที่ 10-11 ธันวาคม 2562 ณ เมืองลังกาวี มาเลเซีย เพื่อหารือเกี่ยวกับ (1) หัวข้อหลักและประเด็นสำคัญของการประชุมเอเปค  ประจำปี 2563 โดยมาเลเซียได้นำเสนอหัวข้อหลักของการประชุมเอเปค ประจำปี 2563 คือ “การใช้ประโยชน์สูงสุดจากศักยภาพมนุษย์เพื่ออนาคตที่รุ่งเรืองร่วมกัน” (2) วิสัยทัศน์เอเปคหลังปี 2563 ซึ่งมาเลเซียได้ยกโครงร่างวิสัยทัศน์เอเปคหลังปี 2563  แบ่งเป็น 4 เสาหลัก ได้แก่ ความยั่งยืนและครอบคลุม การพัฒนาศักยภาพมนุษย์ การส่งเสริมเศรษฐกิจดิจิทัลและเทคโนโลยี และการส่งเสริมการรวมกลุ่มเศรษฐกิจภูมิภาค  และ (3) ปฏิทินการดำเนินงานของเอเปค ประจำปี 2563 โดยมาเลเซียกำหนดจะจัดการประชุมผู้นำเขตเศรษฐกิจเอเปค ระหว่างวาที่ 11-12  พฤศจิกายน 2563 ณ กรุงกัวลาลัมเปอร์ และการประชุมระดับรัฐมนตรีอีก 5 สาขา ได้แก่ (1) การประชุมรัฐมนตรีการค้า (2) การประชุมรัฐมนตรีด้านการท่องเที่ยว (3) การประชุมรัฐมนตรีด้านการปฏิรูปโครงสร้าง (4) การประชุมรัฐมนตรีการคลัง  และ (5) การประชุมรัฐมนตรีเอเปค
2. เพื่อให้มีการติดตามผลจากเอกสารผลลัพธ์การประชุมเอเปค ประจำปี 2562 และมีการดำเนินการในส่วนที่เกี่ยวข้อง จึงมีประเด็นที่ต้องมอบหมายให้ส่วนราชการที่เกี่ยวข้อง ได้แก่  กระทรวงการพัฒนาสังคมและความมั่นคงของมนุษย์  กระทรวงการอุดมศึกษา วิทยาศาสตร์ วิจัยและนวัตกรรม กระทรวงเกษตรและสหกรณ์ กระทรวงดิจิทัลเพื่อเศรษฐกิจและสังคม กระทรวงทรัพยากรธรรมชาติและสิ่งแวดล้อม  กระทรวงพาณิชย์  กระทรวงแรงงาน  กระทรวงศึกษาธิการ กระทรวงสาธารณสุข สำนักงานส่งเสริมวิสาหกิจขนาดกลางและขนาดย่อม สำนักงานสภาพัฒนาการเศรษฐกิจและสังคมแห่งชาติ  และสำนักงานคณะกรรมการป้องกันและปราบปรามการทุจริตแห่งชาติ  นำไปติดตามและดำเนินการให้เกิดผลเป็นรูปธรรม
ทั้งนี้  ประเทศไทยควรเริ่มกระบวนการหารือกับภาคส่วนที่เกี่ยวข้องเพื่อกำหนดหัวข้อหลักและประเด็นสำคัญของไทยในการเป็นเจ้าภาพการประชุมเอเปค  ปี 2565 รวมถึงตั้งเป้าหมายที่จะนำไปสู่ผลลัพธ์ในโอกาสแรก รวมทั้ง ควรทำงานร่วมกับประเทศมาเลเซียและประเทศนิวซีแลนด์ ซึ่งเป็นเจ้าภาพการประชุมเอเปค ปี 2564 อย่างใกล้ชิด
แต่งตั้ง
22. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทวิชาการระดับทรงคุณวุฒิ (กระทรวงสาธารณสุข)
คณะรัฐมนตรีมีมติอนุมัติตามที่รองนายกรัฐมนตรี (นายอนุทิน ชาญวีรกูล) และรัฐมนตรีว่าการกระทรวงสาธารณสุขเสนอแต่งตั้ง นายเฉลิมพงษ์ สุคนธผล ผู้อำนวยการโรงพยาบาลวชิระภูเก็ต สำนักงานสาธารณสุขจังหวัดภูเก็ต สำนักงานปลัดกระทรวง ให้ดำรงตำแหน่ง นายแพทย์ทรงคุณวุฒิ (ด้านเวชกรรมป้องกัน) โรงพยาบาลวชิระภูเก็ต สำนักงานสาธารณสุขจังหวัดภูเก็ต สำนักงานปลัดกระทรวง กระทรวงสาธารณสุข ตั้งแต่วันที่ 20 กันยายน 2562 ซึ่งเป็นวันที่มีคุณสมบัติครบถ้วนสมบูรณ์ ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป
23. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง (กระทรวงการท่องเที่ยวและกีฬา)
คณะรัฐมนตรีมีมติอนุมัติตามที่รัฐมนตรีว่าการกระทรวงการท่องเที่ยวและกีฬาเสนอแต่งตั้ง
นางสาวดารณี ลิขิตวรศักดิ์ ผู้ตรวจราชการกระทรวง สำนักงานปลัดกระทรวง ให้ดำรงตำแหน่ง รองปลัดกระทรวง สำนักงานปลัดกระทรวง กระทรวงการท่องเที่ยวและกีฬา ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป เพื่อทดแทนตำแหน่งที่ว่าง
24. เรื่อง การแต่งตั้งกรรมการผู้ทรงคุณวุฒิในคณะกรรมการสถาบันวิจัยและพัฒนาอัญมณีและเครื่องประดับแห่งชาติ
คณะรัฐมนตรีมีมติอนุมัติตามที่รัฐมนตรีว่าการกระทรวงพาณิชย์เสนอแต่งตั้ง นายมนตรี เนรกัณฐี เป็นกรรมการผู้ทรงคุณวุฒิในคณะกรรมการสถาบันวิจัยและพัฒนาอัญมณีและเครื่องประดับแห่งชาติ แทนผู้ที่ลาออก ทั้งนี้ ตั้งแต่วันที่ 7 เมษายน 2563 เป็นต้นไป โดยให้มีวาระการดำรงตำแหน่งเท่ากับวาระที่เหลืออยู่ของกรรมการผู้ซึ่งตนแทน
25. เรื่อง การแต่งตั้งประธานกรรมการและกรรมการผู้ทรงคุณวุฒิในคณะกรรมการศูนย์คุณธรรม
คณะรัฐมนตรีมีมติอนุมัติตามที่กระทรวงวัฒนธรรมเสนอแต่งตั้งประธานกรรมการและกรรมการผู้ทรงคุณวุฒิในคณะกรรมการศูนย์คุณธรรม รวม 6 คน เนื่องจากประธานกรรมการและกรรมการผู้ทรงคุณวุฒิเดิมได้ดำรงตำแหน่งครบวาระสี่ปี ดังนี้
1. นายวีระ โรจน์พจนรัตน์ ประธานกรรมการ
2. นางสาวชุติมา บุณยประภัศร กรรมการผู้ทรงคุณวุฒิ
3. ศาสตราจารย์ สมคิด เลิศไพฑูรย์ กรรมการผู้ทรงคุณวุฒิ
4. ศาสตราจารย์ รณชัย คงสกนธ์ กรรมการผู้ทรงคุณวุฒิ
5. นายดนัย จันทร์เจ้าฉาย กรรมการผู้ทรงคุณวุฒิ
6. นายนิพนธ์ นราพิทักษ์กุล กรรมการผู้ทรงคุณวุฒิ
ทั้งนี้ ตั้งแต่วันที่ 7 เมษายน 2563 เป็นต้นไป
26. เรื่อง ขอความเห็นชอบในการแต่งตั้งผู้ว่าการรถไฟแห่งประเทศไทย
คณะรัฐมนตรีมีมติเห็นชอบตามที่กระทรวงคมนาคมเสนอการแต่งตั้งและกำหนดเงินเดือนให้
นายนิรุฒ มณีพันธ์ ดำรงตำแหน่งผู้ว่าการรถไฟแห่งประเทศไทย โดยให้ได้รับค่าตอบแทนคงที่ในอัตราเงินเดือน 390,000 บาท รวมทั้งค่าตอบแทนพิเศษประจำปี และสิทธิประโยชน์อื่นที่ผู้รับจ้างจะได้รับตามที่กระทรวงการคลังเห็นชอบแล้ว
27. เรื่อง การโอนข้าราชการเพื่อแต่งตั้งให้ดำรงตำแหน่งผู้ทรงคุณวุฒิพิเศษประจำสำนักนายกรัฐมนตรี
คณะรัฐมนตรีมีมติอนุมัติตามที่สำนักงานปลัดสำนักนายกรัฐมนตรีเสนอรับโอน นายดนัย มู่สา
รองเลขาธิการสภาความมั่นคงแห่งชาติ มาแต่งตั้งให้ดำรงตำแหน่ง ผู้ทรงคุณวุฒิพิเศษประจำสำนักนายกรัฐมนตรี
(นักบริหารระดับสูง เงินประจำตำแหน่ง 21,000 บาท) สำนักงานปลัดสำนักนายกรัฐมนตรี สำนักนายกรัฐมนตรี
ตามกรอบอัตรากำลังชั่วคราวเป็นกรณีพิเศษในสำนักงานปลัดสำนักนายกรัฐมนตรี ตามคำสั่งหัวหน้าคณะรักษาความสงบแห่งชาติ ที่ 9/2562 เรื่อง การยกเลิกประกาศคณะรักษาความสงบแห่งชาติ คำสั่งคณะรักษาความสงบแห่งชาติ และคำสั่งหัวหน้าคณะรักษาความสงบแห่งชาติ บางฉบับที่หมดความจำเป็น ลงวันที่ 9 กรฎาคม พุทธศักราช 2562 ทั้งนี้ ตั้งแต่วันที่ทรงพระกรุณาโปรดเกล้าฯ แต่งตั้งเป็นต้นไป โดยผู้มีอำนาจสั่งบรรจุทั้งสองฝ่ายได้ตกลงยินยอมในการโอนแล้ว
..............
(โปรดตรวจสอบมติคณะรัฐมนตรีที่เป็นทางการจากสำนักเลขาธิการคณะรัฐมนตรีอีกครั้ง)

ที่มา : https://www.thaigov.go.th/news/contents/details/28560
